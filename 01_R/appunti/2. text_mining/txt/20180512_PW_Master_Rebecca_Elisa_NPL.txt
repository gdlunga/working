        UNIVERSITA' DI PISA
             Master post laurea
       AUDITING E CONTROLLO
                    INTERNO
                    Rebecca Elisa
 Strategie di gestione dei crediti deteriorati. Il
          processo di cartolarizzazione
Tesi di Master
Relatore: Prof. Traso Paolo
______________________________________________
               XIX edizione: 2016-2017

Indice generale
INTRODUZIONE ........................................................................................ 3
1. CREDITI DETERIORATI E PROVVEDIMENTI DELLA
VIGILANZA................................................................................................. 6
   1.1. Crediti deteriorati in Italia .................................................................. 6
   1.1.1 Cause della crescita dei crediti deteriorati ........................................ 8
   1.2 Interventi delle autorità di vigilanza: le Linee Guida .......................... 9
      1.2.1 Strategia per gli NPL ................................................................. 11
      1.2.2 Governance e assetto operativo della gestione degli NPL......... 12
      1.2.3. Misure di concessione .............................................................. 13
      1.2.4. Rilevazione degli NPL .............................................................. 14
      1.2.5. Valutazione delle riduzioni di valore e cancellazione degli NPL15
      1.2.6 Valutazione delle garanzie immobiliari ..................................... 16
2. CESSIONE DEI CREDITI DETERIORATI ...................................... 18
   2.1. Strategie di gestione ......................................................................... 18
      2.1.1 La cessione in blocco ai sensi dell'art. 58 del TUB ................... 20
      2.1.2. La cartolarizzazione dei crediti ai sensi della Legge 130/99 .... 21
   2.2. Il mercato delle cessioni di NPL in Italia ......................................... 23
   2.3. Benefici e criticità della cessione di crediti deteriorati .................... 29
   2.4. Interventi legislativi per agevolare le cessioni ................................. 31
      2.4.1. Nuova segnalazione delle esposizioni in sofferenza ................ 31
      2.4.2. La garanzia dello stato sulla cartolarizzazione delle sofferenze32
      2.4.3. Il Fondo Atlante ........................................................................ 33
3. IL PROCESSO DI CARTOLARIZZAZIONE ................................... 35
   3.1. Il gruppo Finanziaria Internazionale ................................................ 35
   3.2. Caso studio: Il processo di cartolarizzazione ................................... 37
      3.2.1. Data recovery, due diligence e business plan ........................... 38
      3.2.2. Processo competitivo ................................................................ 40
      3.2.3. Strutturazione............................................................................ 42
   3.3. Audit sul processo di cartolarizzazione ............................................ 44
CONCLUSIONI ......................................................................................... 46
BIBLIOGRAFIA ........................................................................................ 48

                                                                                        3
                                   INTRODUZIONE
      I non performing loans (NPL), in italiano “crediti deteriorati”, rappresentano
una problematica di forte attualità che abbraccia l'intero sistema bancario europeo,
anche se con gradi e difficoltà che variano da Paese a Paese. Si tratta di crediti la
cui riscossione da parte delle Banche risulta incerta, frutto dell'incapacità delle
controparti di far fronte al proprio debito, con deterioramento del rapporto con
l'Istituto. La presenza massiccia dei crediti deteriorati sui bilanci bancari ha come
conseguenza l'instabilità del sistema bancario, con impatti negativi sia dal punto di
vista reddituale che patrimoniale.
      L'Autorità Bancaria Europea (EBA), con lo scopo di rendere quanto più
omogenea possibile la valutazione degli attivi bancari tra i vari Paesi, ha elaborato
gli Implementing Technical Standard (ITS) relativi ai crediti deteriorati,
successivamente adottati dalla Commissione Europea con il regolamento UE n.
227/2015. Sulla base del citato provvedimento, quando si parla di crediti deteriorati
si fa riferimento a tre principali categorie:
      <U+F0B7>   esposizioni scadute deteriorate (Past Due), sono esposizioni scadute e/o
          sconfinate da oltre 90 giorni;
      <U+F0B7>   inadempienze probabili (Unlikely to Pay), sono crediti per i quali la banca
          ritiene improbabile che, senza il ricorso ad azioni quali l'escussione delle
          garanzie, il debitore adempia integralmente alle proprie obbligazioni
          creditizie;
      <U+F0B7>   sofferenze (Bad Loans), rappresentano la categoria più grave per l'istituto,
          comprende tutte le attività che la banca vanta verso soggetti debitori che si
          trovano in stato d'insolvenza o in situazioni equiparabili.
Tale distinzione è chiaramente legata a un differente livello di rischio e di
deterioramento del credito.
      Il presente elaborato prende in considerazione nello specifico la situazione
italiana, fornendo un quadro del livello di crediti deteriorati raggiunto nel nostro
Paese e cercando di delinearne le cause. Il capitolo prosegue con una dettagliata
analisi delle Linee Guida sugli NPL, di recente emanazione a opera della BCE, che
rappresentano oggi il principale strumento attraverso il quale la Vigilanza si è

proposta di affrontare il problema. Una serie di prassi e indicazioni rivolte agli
Istituti di Credito, con lo scopo di fissare delle regole comuni sulla gestione dei
crediti deteriorati. Tali regole hanno riguardato sia l'assetto interno alle banche, a
livello di organi di governo e funzioni di controllo, sia aspetti più operativi, legati
alle strategie, ai criteri di rilevazione, alle politiche di accantonamento e
cancellazione degli NPL.
      Il secondo capitolo parte dalla considerazione delle strategie a disposizione
delle banche per la gestione dei deteriorati, che semplificando possono essere
distinte in: a) mantenimento in portafoglio del credito deteriorato, che a sua volta
può prevedere la gestione dello stesso da parte della Banca o la sua
esternalizzazione; b) cessione del credito, con conseguente cancellazione di questo
dal bilancio. In particolare, l'elaborato si sofferma a descrivere quest'ultima opzione
strategica, delineando le varie tipologie di cessione presenti sul mercato: la
cessione ai sensi dell'art.58 del TUB e la cartolarizzazione. In questi contesto, il
gap bid/ask, quale differenziale tra il prezzo richiesto dagli intermediari e quello
offerto dagli acquirenti, può essere considerato il principale ostacolo allo sviluppo
di un mercato secondario dei crediti deteriorati. L'obiettivo degli ultimi interventi
legislativi è stato quello di contenere tale criticità e di spingere il mercato verso un
prezzo di scambio più equo.
      Il terzo e ultimo capitolo si propone di fornire un taglio pratico, scendendo nel
dettaglio di quanto avviene durante un'operazione di cessione mediante
cartolarizzazione. Il contributo di un player del settore, Finanziaria Internazionale,
ha permesso di delineare le fasi principali del processo, analizzando quali sono le
attività tipiche di ogni fase e quali sono i soggetti che vi prendono parte. Una
testimonianza importante che ha completato con la propria esperienza il quadro
teorico e normativo tracciato nei capitoli precedenti e ha permesso di cogliere a
fondo quali sono le dinamiche proprie di tale operazione, alla quale molti Istituti
stanno facendo ricorso.

                                                                                                                     5
1. CREDITI DETERIORATI E PROVVEDIMENTI DELLA
VIGILANZA
SOMMARIO: 1.1. Crediti deteriorati in Italia; 1.1.1. Cause della crescita dei crediti deteriorati; 1.2.
Interventi delle autorità di vigilanza: Le Linee Guida; 1.2.1.Strategia per gli NPL; 1.2.2. Governance e
assetto operativo della gestione degli NPL; 1.2.3. Misure di concessione; 1.2.4. Rilevazione degli NPL; 1.2.5.
Valutazione delle riduzioni di valore e cancellazione degli NPL; 1.2.6. Valutazione delle garanzie
immobiliari
1.1. Crediti deteriorati in Italia
       Il livello dei crediti deteriorati (Non performing loans – NPL) nel sistema
bancario italiano è il più elevato d'Europa, nel 2016 ha toccato il valore di 324
miliardi di euro. Nel nostro Paese l'incidenza dei crediti deteriorati sui debiti delle
banche, sembra essere più alta che altrove e coinvolge in maniera più o meno
rilevante tutti i principali istituti di credito. Dal 2008 a oggi i crediti deteriorati
hanno registrato un andamento crescente, dopo aver raggiunto il record a fine 2015
con 341 miliardi di euro, nel corso del 2016 si è rilevata una riduzione del 5% (crf.
immagine n. 1).
       Nel dettaglio, le sofferenze (bad loans) non hanno subito variazioni nel corso
del 2016, mantenendo il valore lordo di 200 miliardi di euro, attestandosi al netto
delle rettifiche di valore a 87 miliari, in diminuzione rispetto il 2015, ma con un
bad loans coverage ratio 1 in aumento di un punto percentuale al 56%. I crediti
classificati come unlikely to pay e past due si sono invece ridotti, raggiungendo
rispettivamente i 117 miliardi (erano 127 nel 2015) e 7 miliardi (erano 14 nel
2015)2.
1
  Bad loans Coverage ratio: tasso di copertura dei bad loans. E' dato dal rapporto tra l'importo delle rettifiche di
      valore relative al portafoglio di crediti in sofferenza e l'ammontare complessivo lordo delle sofferenze.
2
  Studio Pwc, The Italian NPL market. The place to be, Luglio 2017

                            Immagine 1: Gross NPE e Bad Loans trend
              Fonte: Analisi PwC su Bollettino Statistico Banca d'Italia e ABI Monthly Outlook
1.1.1 Cause della crescita dei crediti deteriorati
      Per inquadrare il problema dei crediti deteriorati nel nostro Paese occorre
delineare prima di tutto le cause che ne stanno alla base e che hanno portato l'Italia
a primeggiare rispetto il resto d'Europa. I fattori che hanno inciso sulla crescita
degli NPL sono molteplici, in primo luogo va citata la pesante crisi economica che
ha interessato il nostro Paese negli ultimi anni e che ha portato a una riduzione
della capacità della clientela di far fronte ai propri debiti. Di fatto sussiste una
stretta correlazione di tipo inverso tra l'andamento del PIL e l'ammontare delle
sofferenze3. Dal 2008 il PIL ha subito una forte contrazione che si è proiettata sulla
qualità del credito, dovuta al diffondersi dei fallimenti delle imprese e all'aumento
della disoccupazione.
      Un altro aspetto determinante sull'andamento dei crediti deteriorati riguarda la
lentezza delle procedure di recupero del nostro sistema giudiziario. I tempi per
3
  Barbagallo C., I crediti deteriorati delle banche italiane: problematiche e tendenze recenti, Giugno 2017

                                                                                          7
concludere una procedura fallimentare si aggirano tra i 6 e i 7 anni, molti di più
rispetto altri paesi europei. Il problema si accentua in momenti di forte crescita
dello stock di deteriorati, in quanto il sistema non riesce a evadere prontamente le
pratiche che si accumulano negli uffici dei tribunali, aumentando i tempi
complessivi di attesa.
     A questo si aggiungono politiche creditizie sbagliate, inadeguate o illecite,
intraprese da alcuni istituti di credito, che sono stati oggetto di sanzioni e indagini
giudiziali. In alcuni casi si sono riscontrate erogazioni in conflitto di interesse; sono
stati concessi poteri decisionali sul conferimento di nuovi finanziamenti, a soggetti
appartenenti alla rete commerciale, spinti a erogare dall'obiettivo di raggiungere i
rispettivi sistemi incentivanti, più che da una chiara analisi di merito. Infine, tra le
cause della crescita degli NPL, vanno citati comportamenti eccessivamente
tolleranti degli intermediari rispetto i debitori inadempienti, dettati talvolta anche
da sistemi interni di monitoraggio del credito poco efficaci. Gli istituti di credito
hanno spesso adottato un atteggiamento troppo permissivo, nei confronti di
eventuali ritardi della controparte a far fronte al proprio debito, sottovalutando
l'importanza di un tempestivo e strutturato processo di recupero crediti.
1.2 Interventi delle autorità di vigilanza: le Linee Guida
     Se è vero che in Italia i crediti deteriorati hanno raggiunto valori molto elevati,
va detto che si tratta comunque di un problema che coinvolge l'intero sistema
bancario europeo, a tal punto da spingere la BCE ad affrontare direttamente la
questione. Nel mese di Marzo 2017 sono state emanate le “Linee Guida per le
banche sui crediti deteriorati (NPL)”, alle quali nel mese di Ottobre è seguito
l'Addendum, contenente ulteriori precisazioni a carattere quantitativo.
     La Vigilanza nell'espletamento delle proprie funzioni aveva notato un
approccio molto differente da parte dei vari istituti bancari nell'individuazione,
misurazione, gestione e cessione degli NPL. Da qui la necessità di far ordine e di
creare un insieme di “migliori prassi”, quale strumento per aiutare gli istituti ad
affrontare e superare il problema dei crediti deteriorati, secondo un quadro d'azione

uniforme a livello europeo.
       Le Linee Guida si applicano a tutti gli enti significativi, soggetti a vigilanza
diretta nell'ambito del Meccanismo Unico di Vigilanza (MVU). Possono comunque
essere seguite anche dagli altri enti, detti Less Significant, in maniera autonoma o
se espressamente richiesto dalla Vigilanza, qualora si presentino elevati livelli di
NPL, di posizioni in forborne, bassi livelli di accantonamenti o indice Texas Ratio4
elevato. Banca d'Italia in continuità con quanto previsto a livello europeo ha
emanato un documento rivolto alle banche Less Significant “Linee Guida per le
banche Less Significant italiane in materia di gestione di crediti deteriorati”.
Vengono definite come norme non vincolanti, ma di fatto le Autorità di igilanza ne
tengono conto nel corso del processo di revisione e valutazione prudenziale –
SREP (supervisory review and evaluation process), e possono pertanto chiedere
alle banche di motivare e fornire spiegazioni in caso di mancata conformità.
       L'obiettivo di fondo delle Linee Guida è ripulire i bilanci bancari, riducendo i
livelli di crediti deteriorati e rettificando i relativi accantonamenti. La vigilanza
sembra quindi aver individuato nel contenimento del rischio di credito, lo
strumento per il perseguimento di una redditività di lungo periodo, perché come
riferito da Danièle Nouy - Presidente del Consiglio di Vigilanza «[...] i crediti
deteriorati gravano sui bilanci bancari, comprimendo gli utili e limitando la
capacità degli intermediari di erogare credito all'economia5».
       Le Linee Guida seguono le fasi del ciclo di vita e di gestione degli NPL e si
compongono di 7 capitoli: introduzione; strategia per gli NPL; governance e
assetto operativo nella gestione degli NPL; misure di concessione; rilevazione
degli NPL; valutazione delle riduzioni di valore e cancellazione degli NPL;
valutazione delle garanzie immobiliari. Di seguito una breve spiegazione per
ognuno di essi.
4
  A questo proposito, si veda www.borsaitaliana.it, Sotto la lente Il texas ratio, «Si tratta di un indicatore che mette
      in rapporto i crediti deteriorati al patrimonio netto tangibile di una banca. In parole semplici questo indicatore
      rapporta i crediti a rischio al patrimonio tangibile della banca (ossia al capitale netto diminuito delle
      immobilizzazioni immateriali) per verificare che quest'ultimo superi il primo e che quindi la banca sappia far
      fronte all'eventuale perdita di questi crediti».
5
  BCE, Rapporto annuale della BCE sulle attività di vigilanza 2016, Marzo 2017

                                                                                        9
1.2.1 Strategia per gli NPL
     Nel secondo capitolo “Strategia per gli NPL”, le Linee Guida raccomandano
alle banche di dotarsi di strategie di riduzione delle consistenze di NPL in modo
credibile, praticabile e tempestivo. Secondo quanto riportato, l'elaborazione delle
strategie parte prima di tutto da un'attività di autovalutazione, che dovrebbe aiutare
le banche a comprendere i propri punti di forza e le debolezze, sulle quali lavorare
per poter conseguire gli obiettivi di riduzione dei crediti deteriorati. Le banche
devono cioè delineare il proprio contesto operativo interno, partendo dalla
definizione dell'entità del problema, considerando le misure di gestione intraprese
in passato e la capacità operativa a disposizione, per poter attuale in maniera
efficace le misure correttive. A questa attività si affianca la comprensione dello
stato attuale e delle prospettive future del contesto esterno, con riferimento alle
condizioni macroeconomiche del Paese, alle aspettative del mercato, alle
dinamiche di mercato degli NPL, al grado di maturità dei suoi operatori, nonché al
quadro normativo e fiscale.
     Sulla base di queste considerazioni, la banche devono stabilire quali opzioni
strategiche adottare, anche in combinazione tra loro, tra cui:
     <U+F0B7>   il mantenimento delle posizioni in bilancio con           possibili misure di
         concessione;
     <U+F0B7>   la riduzione attiva dei portafogli mediante cessioni;
     <U+F0B7>   l'appropriazione delle garanzie reali e opzioni di tipo legale comprese le
         procedure extragiudiziali.
         Le strategie devono contenere obiettivi di tipo quantitativo di riduzione
degli NPL, per orizzonti temporali di lungo, medio (3 anni) e breve periodo (1
anno). La loro approvazione spetta al Consiglio di Amministrazione su base
annuale, che viene così direttamente coinvolto nella gestione dei crediti deteriorati.
     Le banche devono inoltre elaborare un piano operativo attuativo delle strategie,
caratterizzato da adeguate procedure, adeguate strutture di governance e una chiara
attribuzione delle competenze. Infine, le Linee Guida evidenziano          l'importanza
dell'integrazione delle strategie nei processi, a tutti i livelli dell'organizzazione.
Integrazione che si concretizza mediante un'efficace attività di comunicazione

interna, attribuendo ruoli, responsabilità e incentivi al personale, per il
conseguimento degli obiettivi prestabiliti. L'allineamento delle strategie al piano
industriale, al bilancio, al sistema di controllo interno, inclusi ICAAP, RAF e
Piano di risanamento, concludono il capitolo.
1.2.2 Governance e assetto operativo della gestione degli NPL
     La Vigilanza pone attenzione sull'adeguatezza della governance e dell'assetto
operativo delle banche, quali aspetti essenziali per affrontare il problema dei crediti
deteriorati in modo efficiente e sostenibile. In quest'ottica, le Linee Guida
attribuiscono all'Organo di Amministrazione, il compito di approvare e guidare le
strategie e il piano operativo sugli NPL. Il Consiglio di Amministrazione assume
così un ruolo centrale, assumendosi la responsabilità di approvare con cadenza
annuale gli indirizzi strategici e operativi, oltre a monitorare nel continuo la loro
effettiva implementazione e i progressi conseguiti. L'autorità richiede alle banche
di creare, all'interno della struttura organizzativa, unità dedicate al trattamento dei
crediti deteriorati. Tali unità devono essere completamente separate rispetto alle
strutturare preposte all'erogazione dei prestiti, per evitare possibili conflitti di
interesse. Banche con elevati livelli di crediti deteriorati, dovrebbero costituire
diverse unità per le varie fasi del ciclo di vita degli NPL e per i diversi portafogli
crediti, con la finalità di migliorarne la gestione e massimizzare i recuperi. Le unità
dovrebbero inoltre dotarsi di risorse specializzate, di politiche di remunerazione e
incentivanti calibrate sulle performance del personale e di infrastrutture tecniche
adeguate.
     Per quanto riguarda il sistema dei controlli, viene chiesto alle banche di porre
in essere procedure di controllo, in grado di assicurare che strategie e piano
operativo per gli NPL siano in linea con la strategia aziendale e la propensione al
rischio della banca. Il sistema deve coinvolgere tutte le tre linee di difesa, alle
quali vanno chiaramente attribuiti ruoli e competenze, per evitare buchi operativi o
sovrapposizioni.
     Gli istituti vengono invitati a sviluppare sistemi di monitoraggio, attraverso la

                                                                                         11
predisposizione di indicatori – KPI (key performance indicators), per permettere
agli organi amministrativi e direzionali di controllare i risultati raggiunti nelle
attività di recupero. Al fine, invece, di identificare segnali precoci di
deterioramento del credito, vengono richiesti sistemi di early warning (allerta
precoce). Questi indicatori consentono di individuare i primi segnali di criticità e di
gestire le posizioni a rischio con tempestività e con maggiori probabilità di
successo.
1.2.3. Misure di concessione
     Il quarto capitolo delle Linee Guida è dedicato alle misure di concessione sul
credito. La Vigilanza, durante le sue indagini, ha osservato che spesso le banche di
fronte situazioni di difficoltà del debitore, fanno ricorso a misure di concessione in
maniera sbagliata, accordando prolungati periodi di tolleranza, senza affrontare
nell'immediato il problema della capacità di rimborso. Le Linee Guida si
propongono di delineare meglio questo ambito, evidenziando che le misure di
concessione     devono      essere    economicamente      sostenibili,  ossia    devono
effettivamente alleggerire la pressione sul debitore in difficoltà finanziaria,
riducendo l'ammontare residuo dovuta alla controparte. Esse vanno accordate con
l'obiettivo chiave di riportare in bonis posizioni deteriorate o di evitare il passaggio
di posizioni in bonis a deteriorate.
     Nel capitolo vengono distinte misure di concessione di breve e lungo periodo,
evidenziando quali caratteristiche devono possedere, per essere considerate
economicamente sostenibili. In particolare, le misure di lungo periodo sono
sostenibili quando: l'istituto è in grado di provare che il debitore può effettivamente
far fronte al nuovo piano, si prevede una riduzione significativa del debito nel
medio-lungo periodo e se la banca assicura l'attuazione di controlli aggiuntivi di
sostenibilità, nel caso in cui l'esposizione sia stata oggetto di precedenti
concessioni. Le misure di breve termine, affrontano situazioni di difficoltà
temporanea e non dovrebbero in genere superare i due anni. Sono sostenibili se
realmente applicate in via temporanea, se l'ente è in grado di dimostrare che, a

scadenza dell'accordo, il debitore è in grado di riprendere il regolare rimborso e se
in passato non è mai stata riconosciuta questa concessione.
      Vengono infine delineate le prassi connesse al riconoscimento delle misure di
concessione. Prima di accordare misure di forberance, le banche dovrebbero
condurre una valutazione sulla situazione finanziaria del debitore, supportata da
informazioni documentate e verificate. Dove possibile, gli istituti dovrebbero
adottare processi decisionali ad albero e misure di concessione standardizzate per
specifici segmenti di clienti debitori; dovrebbero effettuare un confronto tra più
opzioni di recupero, prima di prendere una decisione definitiva; dovrebbero tenere
sotto stretta osservazione il debitore, per quanto riguarda il rispetto di scadenze e
obiettivi concordati tramite ciascuna misura di concessione.
1.2.4. Rilevazione degli NPL
           Questo capitolo parte dalla considerazione che l'espressione credito
deteriorato può essere soggetta a definizioni differenti. Per uniformare la materia e
ridurre il più possibile le differenze anche a livello applicativo, la BCE incoraggia
gli istituti ad adottare una definizione prudenziale, in linea con quanto riportato
nelle norme tecniche Implementing Technical Standards emanate dall'EBA.
Secondo le Norme tecniche di attuazione dell'EBA sulle segnalazioni di vigilanza,
rientrano tra le esposizioni deteriorate: esposizioni rilevanti scadute da oltre 90
giorni ed esposizioni per le quali è considerato improbabile, che il debitore
adempia integralmente alle sue obbligazioni senza l'escussione delle garanzie.
           Le Linee Guida invitano gli istituti ad adottare politiche interne alla banca,
che specifichino il criterio per l'individuazione delle esposizioni scadute, delle
inadempienza probabili e i criteri di individuazione, classificazione e rientro in
bonis delle esposizioni oggetto di concessioni 6 . Vengono inoltre definiti alcuni
chiarimenti per l'identificazione delle esposizioni deteriorate. Al fine di evitare
difformità di classificazione, è necessario che filiali e controllate di un medesimo
gruppo bancario, adottino strumenti per l'individuazione delle posizioni deteriorate
6
  BCE, Linee Guida per le banche sui crediti deteriorati (NPL) Elementi principali, Settembre 2016, slide 11

                                                                                                                     13
tra di loro coerenti e che vi sia una efficace comunicazione interna a riguardo. Le
banche dovrebbero considerare le esposizioni in capo ai clienti secondo una
prospettiva di gruppo, in vista di un possibile contagio tra soggetti connessi e
secondo un'ottica detta di pulling effect . Nello specifico “se le esposizioni di un
debitore scadute da più di 90 giorni superano la soglia del 20%, tutte le altre
esposizioni nei confronti dello stesso debitore devono essere considerate come
deteriorate”7
           Infine, per quanto riguarda le definizioni in materia di esposizione
deteriorate e in default, si invitano gli istituti ad allineare per quanto possibile, le
definizioni regolamentari di cui all'ITS dell'EBA, con quelle contabili.
1.2.5. Valutazione delle riduzioni di valore e cancellazione degli NPL
           Il presente capitolo è dedicato agli accantonamenti a fronte del rischio di
credito e alle cancellazioni dei crediti non recuperabili. In particolare le linee guida
pongono l'accento sulla necessità di effettuare accantonamenti e cancellazioni per
crediti deteriorati in maniera tempestiva, al fine di contribuire a rafforzare i bilanci
bancari e permettere agli intermediari di concentrarsi sulla loro attività principale,
costituita in particolare dal finanziamento dell'economia8.
           Le autorità di vigilanza hanno l'importante compito di esaminare i processi
utilizzati dalle banche nella valutazione del rischio di credito e di esprimersi
sull'adeguatezza degli accantonamenti predisposti. Tutte le banche soggette al
meccanismo di vigilanza unico fanno riferimento ai principi contabili IFRS
(International Financial Reporting Standards) per redigere i rispettivi bilanci. In
particolare gli accantonamenti vengono stabiliti facendo riferimento l'IFRS9 9 ,
quale principio per misurare la riduzione di valore su crediti dovuta a perdite.
7
  BCE, Linee guida per le banche sui crediti deteriorati (NPL), Marzo 2017, pag. 69
8
   BCE, Addendum alle linee guida della BCE per le banche sui crediti deteriorati: livelli minimi di
     accantonamento prudenziale per le esposizioni deteriorate, Ottobre 2017, pag. 2
9
  IFRS9 ha sostituito lo IAS39 a partire dal 1 Gennaio 2018. Le principali novità introdotte dal nuovo principio
     contabile riguardano l'introduzione di un nuovo modello di classificazione e misurazione degli strumenti
     finanziari, nell'adozione di un nuovo criterio di valutazione delle perdite (impairment) e nella definizione di
     nuove regole di rilevazione degli strumenti di copertura (hedge accounting). Per quanto riguarda l'impairment
     si passa a un approccio di valutazione delle perdite di tipo forward-looking. Le banche determineranno gli
     accantonamenti considerando le perdite attese, e non più solo le perdite effettivamente registrate.

Spetta alle banche definire i criteri interni da seguire per stimare la riduzione di
valore e per il calcolo degli accantonamenti, che può avvenire su base analitica (per
specifica attività finanziaria o specifico debitore) o collettiva (per insieme di
attività finanziarie con caratteristiche analoghe).
          In questo contesto si inserisce l'Addendum alle Linee Guida, che fornisce
un contributo aggiuntivo sull'argomento, specificando dal punto di vista
quantitativo quali sono i livelli minimi di accantonamento attesi dalla vigilanza,
tenendo in considerazione sia il livello di protezione del credito esistente, che la
fascia di anzianità delle esposizioni. In particolare è richiesta la copertura totale
mediante accantonamenti entro un periodo di due anni, per i crediti deteriorati non
garantiti ed entro un periodo di sette anni, per i crediti deteriorati con garanzia.
          Per quanto riguarda la cancellazione dei crediti non più recuperabili, le
Linee Guida evidenziano il carattere tempestivo con cui deve essere svolta dalle
banche tale attività. In particolare la cancellazione, che consiste di fatto
nell'eliminazione contabile di un'attività finanziaria dal bilancio, deve essere
effettuata nell'esercizio in cui il credito è stato considerato non recuperabile.
          Viene precisato che spetta agli enti definire politiche, procedure e controlli,
finalizzati alla valutazione e misurazione degli accantonamenti, come anche
definire la propria politica in materia di cancellazioni. Tutte queste informazioni
devono essere ben documentate e tenute a disposizione dell'autorità di vigilanza per
eventuali ispezioni e richieste di chiarimenti.
1.2.6 Valutazione delle garanzie immobiliari
     L'ultimo capitolo delle Linee Guida si occupa della valutazione delle garanzie
immobiliari, quali strumenti di mitigazione del rischio di credito. La Vigilanza nel
corso delle ispezioni ha evidenziato la presenza di scarsa accuratezza e carenze
nella valutazione dei beni immobili posti a garanzia del credito, da qui la necessità
di fornire indicazioni sul corretto processo di valutazione.
     Dal punto di vista organizzativo, le banche dovrebbero dotarsi di politiche e
procedure scritte di valutazione, soggette all'approvazione dall'organo di

                                                                                               15
amministrazione e di processi di controllo interno, in grado di assicurare l'efficacia
delle politiche adottate, di valutare la nomina dei periti, di effettuare verifiche a
campione e test retrospettivi. Le Linee Guida distinguono due diverse tipologie di
valutazione e stabiliscono i criteri per il loro utilizzo. Si parla di valutazione
individuale, quando questa avviene mediante l'attività specifica di un perito, e di
valutazione indicizzata, quando si fa utilizzo di indici o di processi automatizzati.
       Al fine di una valutazione esaustiva delle garanzie, viene sottolineata
l'importanza che ogni banca si doti di soggetti preposti alle perizie, siano essi
interni o esterni all'istituto, caratterizzati per indipendenza e in possesso delle
necessarie qualifiche. Inoltre si fa presente che le valutazioni delle garanzie reali su
crediti deteriorati, dovrebbero essere aggiornate con frequenza almeno annuale, e
fondate per quanto possibile sul valore di mercato.
       Le banche dovrebbero perseguire una politica di vendita attiva delle garanzie
su immobili finiti, in modo da agevolare i recuperi. Vengono delineati i criteri
contabili per classificare le garanzie escusse, che dovrebbero essere valutate al
valore più basso tra l'importo dell'attività finanziaria e il fair value dell'attività
realizzata, meno il costo di vendita10.
10
   Studio PWC, Linee guida BCE per le banche sui crediti deteriorati, Settembre 2016, slide 17

2. CESSIONE DEI CREDITI DETERIORATI
SOMMARIO: 2.1.Strategie di gestione; 2.1.1 La cessione in blocco ai sensi dell'art. 58 del TUB; 2.1.2. La
cartolarizzazione dei crediti ai sensi della Legge 130/99; 2.2. Il mercato delle cessioni di NPL in Italia; 2.3.
Benefici e criticità della cessione di crediti deteriorati; 2.4. Interventi legislativi per agevolare le cessioni;
2.4.1. Nuova segnalazione delle esposizioni in sofferenza; 2.4.2. La garanzia dello stato sulla
cartolarizzazione delle sofferenze; 2.4.3. Il Fondo Atlante
2.1. Strategie di gestione
      La necessità di gestire proattivamente lo stock di crediti deteriorati sta
diventando uno degli obiettivi centrali delle banche italiane. Gli Organi di
Vigilanza, tra i quali la Banca d'Italia e la BCE, stanno facendo intensa attività di
sensibilizzazione in tal senso, nella convinzione che la riduzione del fenomeno sia
fondamentale per una maggiore stabilità del sistema. Le Linee Guida, come visto
nel capitolo precedente, hanno fornito un importante contributo, andando a
specificare quali sono le opzioni strategiche a disposizione delle banche per gestire
i crediti deteriorati. In sintesi, le alternative a disposizione possono essere distinte
in: gestione interna alla banca, gestione esterna e cessioni.
      Nel primo caso la banca opta per mantenere in bilancio i propri non
performing loans, che verranno gestiti internamente dallo stesso istituto. In questo
contesto la Banca si occupa dell'intero processo di recupero crediti, mediante
l'utilizzo di proprie risorse tecniche e umane o mediante la costituzione di unità ad
hoc, che possono essere anche giuridicamente separate. La Banca segue
direttamente le varie fasi del processo di recupero, definendo in completa
autonomia le strategie che ritiene più adatte per la specifica fase o la tipologia di
credito concesso.
      Qualora le banche non siano dotate di strutture interne dedicate, possono
affidare l'attività di gestione a soggetti esterni, chiamati Special Servicer. Si parla
cioè di gestione dei portafogli di NPL in outsourcing. Questi soggetti si occupano
di monitoraggio, gestione e recupero per conto degli istituti di credito, in cambio di
una percentuale sugli incassi effettivi del portafoglio gestito. Delegando ad altri
l'attività di recupero la banca riesce spesso a conseguire migliori performance a un

                                                                                                                   17
minor costo. Si tratta in genere di operatori molto specializzati nel settore, dotati di
personale competente, strumenti adeguati e procedure collaudate. Ai costi fissi
interni di recupero si sostituiscono costi variabili, che dipendono dal portafoglio,
dalle fasi del processo di recupero date in gestione e dal risultato ottenuto. Inoltre,
in questo modo, la banca può liberare risorse da destinare ad altre attività.
       La terza strada a disposizione delle Banche riguarda la cessione del credito. Si
tratta di un accordo attraverso il quale un soggetto (cedente) cede un diritto di
credito a un altro soggetto (cessionario), che può così procedere alla riscossione del
credito nei confronti del debitore (ceduto). La cessione può essere pro-solvendo o
pro-soluto. Nel primo caso la liberazione del cedente si verifica solo nel momento
in cui il cessionario ha ottenuto il pagamento dal debitore ceduto, nella seconda
ipotesi invece, il cessionario si accolla l'intero rischio di credito, liberando il
cedente da qualsiasi obbligo.
       Dal punto di vista giuridico è possibile trasferire un credito attraverso diverse
modalità:
      <U+F0B7>     cessione ai sensi dell'art. 1260 e ss. del Codice Civile;
      <U+F0B7>     cessione dei crediti individuabili in blocco ai sensi dell'art. 58 del TUB;
      <U+F0B7>     cessione nell'ambito di operazioni di cartolarizzazione, ai sensi della legge
            n. 130/9911.
       Le banche ai fini della gestione dei crediti deteriorati fanno principalmente
ricorso alle ultime due tipologie, le cessioni in blocco ai sensi dell'art. 58 e le
cartolarizzazioni.
       Sebbene l'attività di gestione interna o tramite outsourcing, presenti il
vantaggio di conseguire recuperi maggiori rispetto alla cessione, che in genere si
caratterizza per il forte deprezzamento del portafoglio ceduto, si sta assistendo a
importanti attività di dismissione dei portafogli crediti, in quanto gli istituti sono
spinti a riappropriarsi in tempi brevi di disponibilità da destinare a nuova
produzione.
11
   Raimondo C., Le operazioni di investimento in sofferenze bancarie attraverso lo schema della cartolarizzazione,
      articolo rivista Maggio 2011, tratto da www.strumentifinanziariefiscalità.it

2.1.1 La cessione in blocco ai sensi dell'art. 58 del TUB
      Le operazioni di cessione “in blocco” pro-soluto, disciplinate dall'art. 58 del
TUB, costituiscono la forma di cessione a cui oggi fanno più sovente riferimento
gli istituti di credito e gli intermediari finanziari per vendere i propri crediti
deteriorati. Per cessione in blocco si intende la vendita di crediti in massa, che
sebbene distinti possono essere raggruppati sulla base di specifici elementi
distintivi, quali per esempio, la forma tecnica, il settore economico di destinazione,
la tipologia della controparte, l'area territoriale12, organizzandoli in portafogli.
      L'art. 58, per agevolare le cessioni, ha introdotto due importanti
semplificazioni rispetto la normativa comune (art. 1260 c.c.):
     <U+F0B7>    la notifica delle cessioni mediante pubblicazione nella Gazzetta Ufficiale e
          iscrizione sul Registro delle imprese;
     <U+F0B7>    la conversione di privilegi e garanzie ipotecarie dal cedente al cessionario
          senza bisogno di alcuna formalità.
      Viene così derogato quanto stabilito dal Codice Civile all'art. 1264; la
pubblicazione nella Gazzetta Ufficiale e l'iscrizione nel Registro delle imprese,
assumono lo stesso valore giuridico della notifica della cessione ai singoli debitori
ceduti. Inoltre viene stabilito i passaggio diretto di tutte le garanzie reali e personali,
che assistono i crediti ceduti, tra cedente e cessionario, senza la necessità delle
formalità previste per legge (di cui all'art. 2843 c.c.).
      Gli investitori attivi nel business delle cessioni degli NPL, acquistano e
gestiscono portafogli di crediti deteriorati, generando un ricavo dalla differenza tra
quanto incassato dal recupero e il prezzo pagato per il loro acquisto. Il loro
guadagno dipende quindi dalla capacità di massimizzare l'attività di recupero, che
può avvenire anche attraverso accordi a saldo e stralcio con i debitori.
12
   Domenegotti M., NPLs: disciplina oneri e rischi delle operazioni di cessione del credito, Maggio 2017, tratto da
     www.dirittobancario.it

                                                                                           19
2.1.2. La cartolarizzazione dei crediti ai sensi della Legge 130/99
     La legge n. 130 del 30 Aprile 1999 ha introdotto in Italia una disciplina sulle
operazione di cartolarizzazione, il legislatore ha così cercato di superare i limiti
normativi, che rendevano poco utilizzata questa forma di cessione dei crediti nel
nostro Paese. Si tratta di una complessa operazione finanziaria realizzata mediante
cessione a titolo oneroso di crediti pecuniari, sia esistenti che futuri, individuabili
in blocco, da parte del titolare dei crediti (originator) ad una società cessionaria,
che ha come fine l'acquisto e l'emissione di titoli sul mercato finanziario
denominati ABS (Asset Backed Securities). La società che emette questi titoli viene
denominata società veicolo (SPV – Special purpose vehicle) e in genere coincide
con la società cessionaria.
     Nel dettaglio, l'originator cede i propri crediti alla società veicolo (SPV), che
vengono incorporati in strumenti finanziari collocati sul mercato, sopratutto presso
investitori professionali. Quanto ricavato dalla sottoscrizione dei titoli viene
utilizzato per pagare il costo della cessione. I corrispettivi dovuti agli investitori,
quali interessi maturati o rimborsi di titoli, vengono garantiti dai recuperi sui crediti
ceduti.
     A titolo di semplificazione rispetto a quanto previsto dalla normativa ordinaria,
la legge sulle cartolarizzazioni ha introdotto alcune deroghe. In particolare alla
società cessionaria e alla società emittente i titoli, non si applica l'art 106, commi 2
e 3, lett. b) e c) del TUB sul capitale minimo, di conseguenza non è necessario che
il capitale minimo sia di 1 miliardo di euro, sebbene non sia esclusa la facoltà di
intervento del Tesoro per la statuizione di un diverso ammontare di capitale
minimo. Viene inoltre derogato l'art. 2410 c.c., secondo il quale non possono essere
emesse obbligazioni dalle società veicolo per somme superiori al capitale versato.
Per quanto riguarda la notifica di cessioni a terzi e ai debitori, si richiama l'art. 58
del TUB, in base al quale non è necessario notificare a tutti i creditori l'avvenuta
cessione, ma è sufficiente la pubblicazione nella Gazzetta Ufficiale.
     Lo strumento della cartolarizzazione viene utilizzato oggi dagli Istituti Bancari
per favorire lo smobilizzo dei propri crediti deteriorati, in questo modo le Banche
trasferiscono ad altri soggetti il rischio di credito e rientrano in possesso di liquidità

da poter reimpiegare sul mercato. Nella cartolarizzazione di NPL, una volta che il
credito viene acquistato da parte del cessionario, l'attività di gestione e recupero
viene demandata a operatori specializzati, le società di Special Servicer. I servicer
svolgono perciò un ruolo determinante, in quanto dalla loro capacità di recupero
dipende la remunerazione dei titoli emessi dalle società veicolo. Essi operano
sviluppando un'attività molto strutturata, che parte dalla due diligence relativa al
portafoglio ceduto, finalizzata a una distinzione dei crediti dal punto di vista della
tipologia dei debitori, della loro posizione geografica, della presenza di garanzie
ipotecarie, della presenza di procedure concorsuali, etc. Questa analisi preliminare
permette di delineare le attività di recupero più idonee ed efficaci per specifica
tipologia di portafoglio crediti. In sostanza si tratta di decidere quale strada è più
opportuno percorrere, tra le procedure stragiudiziali, ossia accordi transativi,
moratorie, piani di rientro e i procedimenti giudiziali, che si caratterizzano per
tempi, complessità maggiori e sopratutto costi significativi.
       Recentemente, al fine di agevolare la cartolarizzazione dei crediti deteriorati,
sono state introdotte importanti novità alla legge 130/99, grazie al decreto-legge n.
50/2017. Le nuove norme, in particolare, hanno riguardato le società veicolo,
andando a definire nuovi ambiti di operatività                          e competenza. Gli SPV che
acquistano e cartolarizzano i crediti deteriorati potranno:
      <U+F0B7>    concedere nuova finanza a determinate categorie di debitori in difficoltà o
           acquisire partecipazioni negli stessi, quando ciò sia utile per ristrutturare la
           posizione finanziaria dei debitori e migliorare le prospettive di recupero;
      <U+F0B7>    acquistare e gestire direttamente gli immobili o altri beni posti a garanzia
           delle esposizioni cartolarizzate13.
       Lo scopo delle modifiche è quello di poter prestare sostegno a soggetti in
temporanea difficoltà, ma che presentano ragionevoli possibilità di ritornare in
bonis, accedendo a nuovo credito o ricevendo altre forme di finanziamento, quali
l'investimento in azioni o altri strumenti partecipativi. Le società veicolo si
sostituiscono così alle Banche, che non sono più in grado di concedere credito ai
13
   Albamonte D., Le nuove norme sulla cartolarizzazione dei crediti, Note di stabilità finanziaria e vigilanza N. 10
      Luglio 2017, tratto da www.bancaditalia.it

                                                                                                              21
debitori inadempienti, cercando di sanare una situazione di crisi transitoria dovuta
perlopiù ad andamenti negativi dell'economia o del settore di riferimento, ma con
la chiara prospettiva di rientrare dall'esposizione attraverso revisioni, l'ampliamento
delle linee di credito o mediante aumenti di capitale14.
       Inoltre, sempre nell'ottica di migliorare i recuperi, viene data la possibilità alle
società veicolo di acquistare e gestire direttamente gli immobili a garanzia. Le
società veicolo create per questo scopo sono chiamate REOCO (Real Estate Owned
Companies), possono partecipare alle aste fallimentari, incidendo sui prezzi di
compravendita o intervenendo nell'acquisto prima che i beni perdano valore. Lo
scopo è di conseguire proventi, che andranno a soddisfare i diritti degli investitori
in titoli frutto della cartolarizzazione.
2.2. Il mercato delle cessioni di NPL in Italia
       Il 2017 si è caratterizzato per i livelli record raggiunti nelle transazioni di NPL,
in particolare le cessioni di portafogli hanno superato il valore di 60 miliardi di
euro15. Determinante è stata la pubblicazione a Marzo 2017 delle Linee Guida sugli
NPL, che hanno offerto l’opportunità alle Banche di definire un piano operativo per
la gestione attiva degli NPL.
       L'immagine 2 mostra il trend in forte crescita delle operazioni di cessione negli
ultimi 5 anni. Secondo dati riportati nell'analisi di PwC, a Dicembre 2017 sono stati
ceduti crediti per             64 miliardi. Osservando nel dettaglio la composizione dei
portafogli ceduti, si evidenzia una predominanza di transazioni su portafogli misti,
di tipo Secured/Unsecured. A seguire, ma con volumi certamente ridotti, i
portafogli Secured e gli Unsecured, infine si collocano le operazioni di credito al
consumo.
       L'anno 2017 si è caratterizzato per operazioni rilevanti, basti pensare ai 17,7
miliardi di euro ceduti mediante cartolarizzazione da Unicredit a Fortress e Pimco
(project FINO). Inoltre a pesare sul mercato sono state le operazioni di salvataggio
14
   Pilati A., Le cartolarizzazioni problemi e opportunità, Convegno AIAF Novembre 2017, tratto da
      www.bancaditalia.it
15
   Studio PwC, The Italian NPL market, Ready for the breaktrough, Dicembre 2017, tratto da www.pwc.com/it/npl

relative ad alcuni istituti in difficoltà. Nel mese di Giugno Banca Intesa San Paolo
ha acquistato al valore simbolico di 1 euro, le due banche venete (Popolare di
Vicenza e Veneto Banca), i cui crediti deteriorati, per un valore di 16,6 miliardi,
sono stati ceduti a Sga16. Le tre banche regionali Cassa di Risparmio di Rimini,
Cassa di Risparmio di San Miniato e Cassa di Risparmio di Cesena, sono state
acquisite da Credit Agricole Cariparma, con la conseguente cessione degli NPL
(bad loans 2,9 miliardi – UTP 0,3 miliardi) a Questio Capital SGR e Algebris.
Banca Etruria, Carichieti, Cariferrara e Banca Marche                                hanno venduto crediti
deteriorati secured a Cerberus per 1 miliardo. Va menzionata la cessione del
portafoglio NPL misto secured/unsecured di Banca Carige, per 2,1 miliardi a
Credito Fondiario insieme alla piattaforma di servicing. Infine, si segnala la
cessione, formalizzata a fine 2017, del portafoglio di sofferenze di Banca MPS,
pari a 28,6 miliardi, a Quaestio Capital SGR.
                Immagine 2: NPL transactions trend in the Italian market (€bn)
                          Fonte: PwC, The Italian NPL Market. Ready for the breakthrough
16
   A questo proposito, si veda Argomenti del Sole24Ore, «La società per la Gestione di Attività (Sga) è una società
      acquisita dal Ministero dell'Economia e delle Finanze nel 2016. La società, che ha sede a Napoli, è stata
      creata nel 1997 come sorta di “bad bank” alla quale sono state trasferite le sofferenze bancarie del Banco di
      Napoli, per recuperare i crediti in sofferenza. Il Banco di Napoli ha ceduto alla Sga crediti incagliati che per
      circa 6,4 miliardi di euro. La Sga è riuscita a rientrare di circa il 90%delle esposizioni cedute dall’istituto
      partenopeo»

                                                                                                              23
       Per approfondimento sulle dinamiche di mercato e i maggiori operatori, si
riporta una scheda (immagine 3) tratta da PwC “The Italian NPL market. Ready for
the breakthrough”, in cui vengono riportate le maggiori transazioni concluse nel
2017, distinte per tipologia di credito performing/non performing e per macro
classi (secured/unsecured/mixed).
       Quello che si può notare, è certamente un settore in forte fermento, dove
accanto alle attività di cessione, si stanno sviluppando numerose operazioni di
M&A tra operatori, spinti dalla prospettiva di accaparrarsi le opportunità offerte dal
mercato. La vendita crescente di portafogli NPL e l'esternalizzazione del processo
di gestione tramite outsourcing, hanno incrementato l'attività dei servicer, che si
caratterizzano per l'alto grado di specializzazione nella gestione dei crediti. Ciò ha
determinato le condizioni ideali per un consolidamento del settore, sia in senso
verticale attraverso integrazioni di tipo strategico, al fine di allargare le competenze
ed essere in grado di trattare qualsiasi credito, che in senso orizzontale per lo
sviluppo di piattaforme più ampie, in grado di far fronte alla mole di nuovo lavoro.
Tra gli special servicer a fare la parte del leone è DoBank, che a Giugno 2017
gestiva crediti deteriorati per 79 miliardi di euro. DoBank nel 2016 ha acquistato
Italfondiario, il secondo servicer indipendente in Italia, registrando a metà 2017
ricavi per 104 milioni di euro. Al secondo posto c'è Cerved, che a Giugno 2017
aveva in gestione più di 13 miliardi di NPL. Come accennato precedentemente
Cerved nel 2017 ha concluso con Quaestio Holding l'acquisizione congiunta di
Juliet, la piattaforma di gestione NPL del Monte dei Paschi. Nel corso dello stesso
anno ha acquistato anche la piattaforma di gestione NPL di Banca Popolare di
Bari17. Molte sono le operazioni di questo tipo concluse nel 2017, che hanno visto
la partecipazione anche di grandi fondi internazionali, i quali oltre a puntare
all'acquisto di portafogli di crediti in sofferenza, vogliano anche dotarsi di una
piattaforma di gestione in Italia. L'americana KKR ha acquistato la società di
servicer romana Sistemia, che gestisce crediti secured e unsecured in tutto il loro
ciclo di vita; il fondo USA Verde Partners ha acquistato il 33% della bresciana
17
   Studio PwC, The Italian NPL market, Ready for the breaktrough, Dicembre 2017, tratto da www.pwc.com/it/npl

Guber, uno dei maggiori servicer indipendenti specializzati nella gestione di NPL;
il gruppo norvegese Lindorff ha acquistato nel 2016 il servicer italiano Cross
Factor e nel 2017 Gextra.
Immagine 3: Closed NPL transactions in 2017YTD

                                                                                         25
Fonte: PwC Report - The Italian NPL Market. Ready for the breakthrough
2.3. Benefici e criticità della cessione di crediti deteriorati
     La cessione dei crediti deteriorati, verificatasi in maniera consistente nel corso
dell'ultimo anno, ha permesso alle banche di ottenere alcuni benefici, anche se non
si può parlare di un vero e proprio mercato per gli NPL.
     In primo luogo va detto che lo smobilizzo di crediti problematici permette alle
Banche di trasferire il rischio di credito ad altri soggetti. Gli istituti “ripulendo” i
propri bilanci dai crediti deteriorati risultano complessivamente meno rischiosi e
di conseguenza possono ridurre gli assorbimenti di patrimonio previsti dalla
Vigilanza.    Inoltre, la cessione dei crediti, permette alle Banche di entrare in
possesso di nuova liquidità, che potrà essere reinvestita in nuovi impieghi o in
attività più proficue. I crediti problematici assumono così un nuovo valore, non
sono più solo un peso per il bilancio aziendale, ma diventano una base per la
produzione di nuova redditività. Infine, prendendo in considerazione il sistema
organizzativo interno agli Istituti, cedere crediti permette di risparmiare sui costi
legati alla gestione degli NPL. La creazione di unità interne dedicate al recupero e
alla gestione dei crediti deteriorati comporta, infatti, investimenti consistenti per la

riorganizzazione dei processi e per il reperimento di risorse adeguate, sia per
numero che per competenze. Sostanzialmente le banche attraverso le cessioni
riducono gli accantonamenti di patrimonio, riducono i costi e ottengono risorse da
reimpiegare nel processo produttivo.
     Accanto ai benefici il sistema presenta alcune criticità, che hanno limitato
fin'ora l'utilizzo di questa strategia. Si tratta, in particolare, del differenziale tra il
prezzo a cui i crediti sono iscritti in bilancio e il prezzo a cui gli investitori sono
disposti ad acquistarli, detto spread bid/ask. Generalmente il differenziale tra
domanda e offerta è elevato, a tal punto da rendere questa operazione poco
conveniente per gli Istituti, che si trovano a dover svendere i propri crediti. Nello
specifico, i crediti esposti nei bilanci delle Banche sono contabilizzati sulla base
del valore attuale dei flussi di cassa futuri attesi, al netto dei costi diretti, con tassi
di sconto pari ai tassi originari dei finanziamenti. Parlando di crediti deteriorati, le
banche nel calcolare il prezzo di bilancio stimano l'ammontare effettivamente
recuperabile, considerate anche le garanzie esistenti e i tempi previsti per il
recupero. Dall'altra parte gli investitori, che hanno diverse prospettive economiche,
fissano il prezzo sulla base di altre considerazioni: applicano degli haircut ai
recuperi attesi previsti dalle Banche, a causa delle asimmetrie informative presenti
sul mercato del credito; nel calcolo del prezzo di acquisto considerano tutti i costi
diretti e indiretti, che dovranno sostenere nel processo di recupero; applicano un
tasso di attualizzazione dei flussi futuri attesi molto più elevato di quello usato
dalle Banche, che include anche un premio per il rischio.
                                                         Fonte: BancaIfis - Market Watch NPL

                                                                                           27
      Secondo stime di Banca Ifis riportate nella ricerca “Market Watch NPL18”, i
crediti deteriorati bancari non garantiti, quali uno scoperto di conto, un anticipo su
fatture o un mutuo chirografario, vengono prezzati a un valore tra il 3% e il 7% del
loro valore originario. Dalla parte opposta c'è il segmento del credito immobiliare
secured, il cui prezzo di scambio è nettamente superiore, raggiungendo anche il 40%
del valore originario dei crediti. Nel mezzo si colloca il segmento consumer, che si
riferisce ai crediti non performing del credito al consumo, i cui prezzi di cessione si
posizionano sopra il 10%. Infine può essere individuato il credito mixed, che si
compone di importanti portafogli di credito non performing di tipo secured e
unsecured, il cui prezzo è una media ponderata delle varie categorie. Rientrano qui
i 17,7 miliardi dell'operazione Fino Project di Unicredit, ceduti al 13% del loro
valore. A incidere sul prezzo in questo caso sono anche l'anzianità degli NPL, la
presenza di eventuali garanzie sottostanti e la collocazione geografica del credito.
Va infatti considerato che i tempi di recupero dipendono direttamente dai tribunali,
che si occupano di gestire le pratiche a livello giudiziale e che hanno competenze
territoriali definite.
2.4. Interventi legislativi per agevolare le cessioni
      Negli ultimi anni il Governo Italiano, consapevole del ruolo svolto dalle
cessioni        per riportare i livelli di crediti deteriorati entro valori accettabili, è
intervenuto a più riprese con alcune importanti iniziative. La finalità è quella di
dare impulso a un mercato spesso frenato per la mancanza di una struttura ben
definita e che stenta a trovare un equilibrio tra i vari soggetti coinvolti. Di seguito
vengono riportate le principali novità dal punto di vista legislativo, che hanno
rappresentato gli strumenti mediante i quali gli operatori hanno cercato di superare
i limiti e le problematiche del sistema.
18
   Banca Ifis, Market Watch NPL. The Italian Scenario, Luglio 2017

2.4.1. Nuova segnalazione delle esposizioni in sofferenza
     Con comunicazione del 29 Marzo 2016 Banca d'Italia ha introdotto una nuova
segnalazione sulle sofferenze. La segnalazione parte dalla constatazione di una
scarsa disponibilità presso le Banche di dati e informazioni, necessari per poter
gestire o cedere sul mercato i crediti problematici. L'assenza di una strutturata base
informativa determina una allungamento dei tempi di definizione delle trattative e
induce chi acquista i crediti a chiedere forti sconti sul prezzo d'acquisto. Banca
d'Italia attraverso la nuova segnalazione sulle sofferenze ha cercato di fornire uno
strumento in grado di creare ordine e di rafforzare il potere delle Banche in fase di
contrattazione. Si tratta di una specifica tipologia di rilevazione statistica sulle
esposizioni in sofferenza, che permette di raccogliere informazioni dettagliate su
tali esposizioni, sulla presenza di eventuali garanzie reali o di altro tipo che ne
attenuano il rischio di credito e sullo stato delle procedure di recupero. In
particolare questa segnalazione       riguarda le sofferenze lorde riconducibili a
residenti in Italia e di importo superiore a 100.000 euro alla data della segnalazione.
2.4.2. La garanzia dello stato sulla cartolarizzazione delle sofferenze
     Nel Febbraio de 2016 il Governo Italiano ha approvato il Decreto Legge n. 18
che prevede il rilascio di una garanzia statale (GACS) sulle operazioni di
cartolarizzazione dei crediti deteriorati, con il chiaro obiettivo di facilitare lo
smobilizzo di questi crediti e agevolare le cessioni. La GACS può essere concessa
nell'ambito di operazioni di cartolarizzazione ai sensi della Legge 130/1999,
qualora oggetto della cessione siano crediti in sofferenza e qualora i soggetti
cedenti siano banche e intermediari finanziari iscritti all'albo di cui all'art. 106 del
TUB. Si tratta di una garanzia incondizionata, irrevocabile e a prima richiesta, che
viene concessa con decreto del Ministero dell'Economia e delle Finanze, su istanza
documentata della banca cedente, a fronte del pagamento di una commissione
periodica al Tesoro.
     I soggetti cedenti cedono i crediti in sofferenza a una società veicolo, per un
importo che non deve essere superiore al loro valore netto di bilancio. La società

                                                                                                                 29
veicolo, a sua volta, emettere titoli asset-backed security, di almeno due classi
diverse: titoli senior (titoli meno rischiosi, emessi con interessi a tasso variabile che
verranno pagati con priorità rispetto agli altri) e i titoli junior (titoli più rischiosi,
che potranno ricevere il rimborso del capitale, il pagamento degli interessi o altra
forma di remunerazione, solo dopo il rimborso dei titoli delle altre classi) 19 . E'
anche prevista l'emissione di classi di titoli dette mezzanine, con remunerazione a
tasso variabile e livello di rischio intermedio.
       Sono garantiti dalla GACS solo i titoli classificati come senior, cioè quelli di
più elevato standing, a condizione che abbiano preventivamente ottenuto un rating
uguale o superiore all'Investment Grade. I detentori di titoli senior, in caso di
mancato pagamento, anche parziale, del capitale e degli interessi, possono escutere
la garanzia entro nove mesi dalla scadenza del titolo. Essi devono prima di tutto
inviare richiesta formale di pagamento alla società veicolo di quanto scaduto e non
rimborsato. Se non ricevono il pagamento, entro sei mesi dall'invio della richiesta,
possono attivarsi per l'intervento della garanzia dello Stato. Il Ministero
dell'Economia e delle Finanze, ricevuta l'istanza di escussione della garanzia, si
occuperà di corrispondere agli aventi diritto quanto dovuto senza aggravio di
interessi e spese. In questo modo lo Stato si fa garante nei confronti dei detentori
dei titoli, in caso di un eventuale mancata restituzione dei prestiti.
      La garanzia pubblica, che inizialmente doveva avere una durata di soli 18 mesi,
è stata prorogata di un anno, in accordo con la Commissione Europea e ad oggi si
parla di una ulteriore proroga. Dopo una partenza a rilento, le richieste di
cartolarizzazione tramite l'utilizzo della garanzia sono progressivamente aumentate
e più Banche stanno manifestando il loro interesse a proposito. I vantaggi della
garanzia vanno individuati nel rendere più appetibili i titoli senior, migliorare il
prezzo di vendita degli NPL, riducendo il gap tra domanda e offerta del mercato.
19
   Dagnino F. e Agostini A., La garanzia dello stato sulla cartolarizzazione delle sofferenze (GACS): è legge il
     nuovo strumento per smaltire i crediti in sofferenza, Maggio 2016, tratto da www.diritto24.ilsole24ore.com

2.4.3. Il Fondo Atlante
      Costituito ad Aprile 2016 su impulso del governo italiano, il Fondo Atlante è
un fondo d'investimento alternativo privato, istituito e gestito dalla società Quaestio
Capital SGR S.p.a. Il fondo, a cui hanno partecipato tutte le principali Banche e
Compagnie di Assicurazione Italiane, è nato con l'obiettivo di sostenere gli istituti
in difficoltà operando su due fronti: da un lato partecipando a iniziative di
ricapitalizzazione e dall'altro rilevando crediti in sofferenza.
      In particolare, il fondo ha destinato il 70% del proprio patrimonio a operazioni
di aumento di capitale, di Banche con ratio patrimoniali inferiori ai limiti previsti
dalle Autorità di Vigilanza. Il 30% è stato invece destinato allo smobilizzo dei
crediti deteriorati, attraverso l'investimento in strumenti finanziari emessi dalle
società veicolo di cartolarizzazione. L'investimento si è rivolto prevalentemente
alle tranche junior e mezzanine, ossia titoli caratterizzati da un maggior grado di
rischio e oggetto di minor interesse per il mercato.
      Il Fondo Atlante, il cui patrimonio è servito principalmente a finanziare gli
aumenti di capitale di Banca Popolare di Vicenza e Veneto Banca, è stato seguito
dall'istituzione, ad Agosto 2016, di un nuovo fondo: il Fondo Atlante 2 (oggi
ridenominato Italian Recovery fund). A differenza della prima iniziativa, il Fondo
Atlante 2 si è posto come unico obiettivo l'investimento in crediti deteriorati,
partecipando con 2,5 miliardi alla maggior parte delle grandi operazioni bancarie di
cessione di NPL: dall'operazione di Mps a quelle di Banca Marche, CariChieti,
Banca Etruria e Cariferrara20.
      Atlante ha rappresentato un ulteriore provvedimento finalizzato ad aiutare il
sistema bancario italiano, alle prese con le richieste e le pressioni della BCE. Al
fianco della GACS si pone obiettivi di sostegno al processo di cessione degli NPL
tramite cartolarizzazione.
      Se la GACS si concentra nel prestare garanzia per i titoli meno rischiosi, le
tranche senior, l'Italian Recovery fund abbraccia una missione più ampia,
investendo il proprio patrimonio nell'acquisto di titoli ad alto rischio. L'obiettivo è
20
   Longo M., E Quaestio studia Atlante 3, Febbraio 2017, tratto da www.ilsole24ore.it

                                                                                       31
ancora una volta quello di facilitare operazioni di smobilizzo di crediti deteriorati,
favorendo la realizzazione di un processo di cessione non solo rapido ma
soprattutto a condizioni più vantaggiose per le società cedenti.
     A seguito delle ultime operazioni di cartolarizzazione sembra che Quaestio stia
esaurendo le disponibilità del fondo, tanto che si sta iniziando a parlare del lancio
di un nuovo Atlante, che potrebbe partire già nel corso del 2018.

3. IL PROCESSO DI CARTOLARIZZAZIONE
SOMMARIO: 3.1. Il gruppo Finanziaria Internazionale; 3.2. Caso studio: il processo di cartolarizzazione;
3.2.1. Data recovery, due diligence e business plan; 3.2.2. Processo competitivo; 3.2.3. Strutturazione; 3.3.
Audit sul processo di cartolarizzazione
3.1. Il gruppo Finanziaria Internazionale
       Il presente capitolo sviluppa il contributo di una società attiva nel processo di
cessione di crediti non performing: Finanziaria Internazionale (Finint).
       Fondata nel 1980, è una delle più dinamiche realtà italiane operanti nel settore
finanziario. La società ha sviluppato nel tempo un modello di business settoriale,
che si focalizza su 3 principali macroaree:
<U+F0B7>          Investment Banking & Asset Management;
<U+F0B7>          Business Process Outsourcing
<U+F0B7>          Investimenti Proprietari.
La Capogruppo, Holding Finanziaria Internazionale S.p.a., opera in queste aree di
business attraverso l’intervento di varie società specializzate che, idealmente,
possono essere suddivise in due macro-gruppi in relazione alle aree di competenza,
una delle quali segue attività più strettamente legate al mondo bancario.
Nel 2014 con lo scopo di rafforzare ulteriormente questa divisione è nata Banca
Finint e nel 2016 si è costituito il Gruppo Banca Finanziaria Internazionale con
Banca Finint nel ruolo di Capogruppo.
       Oggi la società risulta essere particolarmente attiva sul mercato dei non
performing loans, dove ha maturato un'importante esperienza sia lato cedente sia
dal lato dell’investitore, prendendo parte alle maggiori operazioni di dismissione di
NPLs da parte delle Banche presenti sul mercato.
       Le Banche vengono affiancate in tutte le attività che precedono la cessione,
quali:
<U+F0B7>          organizzazione e gestione dei portafogli,
<U+F0B7>          contatti con i potenziali investitori,

                                                                                         33
<U+F0B7>         organizzazione delle gare di vendita,
<U+F0B7>         consulenza e valutazione delle offerte d'acquisto.
     Gli investitori invece ricevono supporto in fase di strutturazione e gestione
dell'operazione di cessione.
     Il Gruppo interviene nel processo attraverso 3 diverse società, che svolgono
attività diverse ma tra loro integrate:
<U+F0B7>         FISG: Fornisce assistenza a cedenti e investitori italiani ed esteri
nell'organizzazione di operazioni di cessione/acquisizione in portafogli           NPL,
originati da istituzioni finanziarie e corporate italiane. Si occupa di tutti i processi
di cessione performing/non performing, segue le strutture e i processi di vendita
<U+F0B7>         SECURITISATION SERVICES: è il primo operatore professionale
indipendente in Italia, leader di mercato nella gestione e nel monitoraggio di
operazioni di cartolarizzazione. Offre una gestione completa dei servizi connessi
alla realizzazione delle operazioni di cartolarizzazione, in particolare costruisce
l'impalcatura per la gestione del veicolo e per il monitoraggio imposto dalla legge;
<U+F0B7>         FININT REVALUE: è la società che funge da special servicer, si occupa di
recupero crediti stragiudiziale e giudiziale, oltre alla gestione di NPL ipotecari.
     Una struttura così articolata consente a Finanziaria Internazionale di inserirsi
in tutte le diverse fasi del processo di cessione e di poter contare su una consolidata
esperienza nel settore, infatti si configura come leader nella strutturazione e
gestione di operazioni di cartolarizzazione NPL, tra cui 80% dell'importo delle
operazioni realizzate in Italia negli ultimi anni. Dal 1991 sono state strutturate più
di 110 operazioni pubbliche di cartolarizzazione per un importo di oltre 68 miliardi
di euro di titoli emessi, attualmente la società sta gestendo 270 miliardi di euro di
asset in oltre 290 operazioni.
3.2. Caso studio: Il processo di cartolarizzazione
     La lunga esperienza di Finanziaria Internazionale nella gestione di operazioni
di cessione e la recente specializzazione nel comparto dei crediti deteriorati, ha
portato allo sviluppo del presente caso studio.

      Prima di scendere nel dettaglio dell'analisi effettuata, è necessario
contestualizzare il mercato e fare alcune premesse, frutto del colloquio avuto con i
responsabili della divisione Structured Finance del Gruppo Banca Finanziaria
Internazionale.
      Quando si parla di cessioni di crediti deteriorati si fa riferimento, nella
maggior parte dei casi, a cessioni pro-soluto, in quanto lo scopo degli Istituti è
deconsolidare gli asset e liberarsi completamente del rischio di credito. Sebbene il
panorama delle cessioni si componga di due particolari strumenti, le così dette
“cessioni in conto proprio” e la cartolarizzazione, il secondo strumento è
certamente il più utilizzato. Le cessioni in conto proprio risultano essere molto
limitate, in Italia un solo operatore, BancaIfis, è specializzato in questa attività. Per
comprendere il peso che rivestono i due strumenti in termini percentuali, se
facciamo 100 l'ammontare dei crediti ceduti, circa il 90% passa attraverso veicoli
per la cartolarizzazione. Tutte le recenti dismissioni, anche quelle di grandi
dimensioni, si pensi a Unicredit con il progetto FINO, piuttosto che le operazioni di
Banca Intesa e MPS, sono state condotte attraverso lo strumento della
cartolarizzazione.
      E' utile, a questo punto, comprendere le ragioni che spingono a preferire
l'utilizzo della cartolarizzazione per la cessione di portafogli NPL.
      In primo luogo, la cartolarizzazione è più efficiente dal punto di vista
strutturale. Per gli investitori, tipicamente di matrice straniera, è infatti più facile
sottoscrivere un titolo di un'operazione che ha come sottostante degli asset, la cui
gestione sarà poi demandata ai servicer attivi sul mercato, rispetto ad acquistare
direttamente gli asset e consolidarli nel proprio patrimonio.
      La seconda ragione, può essere attribuita al contenuto della legge n. 130/1999,
in base alla quale le garanzie sottostanti i mutui che vengono cartolarizzati,
transitano sui veicoli per la cartolarizzazione, ai sensi dell'art. 58 del TUB. Ciò
significa che le garanzie ipotecarie vengono acquisite dal cessionario senza bisogno
di annotazione e senza oneri di trascrizione, con impatti a livello economico
rilevanti.

                                                                                      35
     Infine, un altro elemento che favorisce la diffusione di queste tipologie di
operazioni è rappresentato dalle recenti implementazioni della legge n. 130/1999,
con l'emanazione dell'art. 7.1, in base al quale i veicoli per la cartolarizzazione
possono sottoscrivere anche strumenti di equity, oltre a poter effettuare attività di
erogazione di nuovi finanziamenti in favore di soggetti debitori.
     Pertanto, in considerazione di tutti questi elementi, il mercato ha deciso di
convergere, in modo quasi totale, verso un unico strumento per smobilizzare i
crediti deteriorati: la cartolarizzazione.
     Il presente caso studio prende in considerazione un'operazione di
cartolarizzazione, si propone di tracciarne il processo, di scomporlo nelle sue fasi
principali, per poi andare a descriverne le attività tipiche.
     Semplificando, è possibile suddividere il processo in 3 fasi principali:
     1. Data recovery, due diligence e business plan;
     2. Processo competitivo;
     3. Strutturazione
     Di seguito verranno dettagliate le singole fasi, mettendo in evidenza i soggetti
che prendono parte a ognuna di esse e descrivendo il ruolo svolto da Finanziaria
Internazionale nell'intero processo.
3.2.1. Data recovery, due diligence e business plan
     Ogni processo di cartolarizzazione parte prendendo in considerazione la
qualità dei dati a disposizione, sia per quanto riguarda il credito sia per ciò che
concerne il collaterale. Le informazioni messe a disposizione dell'investitore sono
infatti fondamentali per la corretta valutazione del portafoglio e per fissare il
prezzo di cessione. Qualora le informazioni contenute nei sistemi informativi delle
Banche, non fossero sufficienti per tracciare un quadro completo e ordinato del
portafoglio da cedere, occorre intervenire, attraverso attività di data recovery, per
recuperare i dati mancanti.
     Si passa quindi all'attività di due diligence, che prevede l’analisi e
l’ordinamento delle pratiche secondo criteri prestabiliti e di interesse per

l'investitore, creando schede specifiche su ciascuna delle posizioni in portafoglio.
La due diligence è finalizzata, in prima istanza, a mettere in ordine i dati e
successivamente alla predisposizione di un business plan. Ciò che viene
denominato business plan non è altro che un possibile piano di recupero dei crediti,
prendendo in considerazione un determinato periodo temporale. Tale attività è
necessaria sia lato Banca, per comprendere l'impatto a livello di conto economico
della cessione del portafoglio crediti, sia lato investitore, che sulla base di questa
analisi andrà a fissare il prezzo di acquisto.
      Finanziaria Internazionale interviene a supporto delle Banche in ciascuna di
queste attività. In fase di data recovery supporta gli Istituti nell’intergazione delle
informazioni disponibili, attraverso una minuziosa analisi dei fascicoli cartacei,
oppure consultando supporti esterni, quali Crif o Cerved. In alcuni casi, al fine di
verificare le caratteristiche urbanistico-catastali degli immobili sottostanti,
predispone nuove perizie di tipo drive by o full, in base al valore e al grado di
complessità dell'immobile.
      La Società Finint opera attraverso la predisposizione di data template, ossia
modelli all'interno dei quali vengono raccolte le informazioni rilevanti su ciascuna
linea di credito. Il data template raccoglie diverse tipologie di informazioni, che
possono variare in base alla natura del credito e dell'immobile a garanzia, in
particolare include:
<U+F0B7>        informazioni sul debitore, quali: dati anagrafici, ragione sociale,
occupazione, settore dell'attività svolta;
<U+F0B7>        informazioni anagrafiche sul credito, quali: importo erogato, data di
erogazione, periodicità, rate, tipo di tasso, data di passaggio a sofferenza, recuperi
effettuati;
<U+F0B7>        informazioni sul collaterale sottostante.
Vengono incluse tutte le informazioni necessarie a dare una valutazione
dell'immobile, quali: tipologia dell'immobile, dati catastali, metrature, informazioni
commerciali, valori di perizia, informazioni sulla presenza di eventuali procedure
in corso, in particolare si riporta quante aste sono state fatte per l'immobile e
l'ultimo prezzo battuto.

                                                                                         37
      Nell’ambito delle fasi di due diligence, viene altresì fornita consulenza alle
Banche a livello di clusterizzazione, ossia sulla struttura ottimale dei portafogli e
sull'impatto economico della cessione di ognuno di essi. Tale attività è frutto
dell'esperienza maturata sul mercato ed è finalizzata a intercettare i migliori
investitori per determinate tipologie di portafogli.
      Tutte le informazioni raccolte per ciascun portafoglio crediti vengono
utilizzate per predisporre i piani di rimborso attesi (business plan) e per la
successiva realizzazione di data room virtuali. Si tratta di un set informativo di
natura informatica, che viene messo a disposizione dell'investitore nel momento in
cui andrà a valutare il portafoglio in cessione. E' uno strumento costituito per
rendere più agevole l'accesso e l'analisi dei dati relativi alle singole linee credito,
valutare il portafoglio e arrivare a fissare il prezzo.
3.2.2. Processo competitivo
      Una volta terminate le attività di raccolti e ordinamento dei dati del portafoglio
crediti oggetto della cessione, si dà inizio al processo competitivo, che trae origine
dall'individuazione dei possibili investitori e si conclude quando viene formalizzato
un accordo di vendita.
      Si tratta, generalmente, di una fase lunga e articolata, che può durare mesi o
addirittura anni, fatta di tantissime interazioni con i partecipanti alla gara, che per
valutare e prezzare l'investimento, hanno bisogno di continui chiarimenti sul
pacchetto in vendita.
      Finanziaria Internazionale supporta le Banche, dapprima selezionando la rosa
di possibili investitori e poi organizzando l'intera gara competitiva. Gli investitori
vengono selezionati soprattutto sulla base di dati storici e dell'interesse riscontrato
sul mercato. La loro numerosità è variabile e dipende dal tipo di portafoglio offerto.
Si passa da gare su portafogli del credito al consumo, dove possono essere
coinvolte decine di investitori, a gare su crediti garantiti secured, dove il numero è
limitato a 4/5 soggetti. Ciò è legato soprattutto a ragioni di complessità di
portafoglio, in quando l'analisi preliminare su portafogli di dimensioni importanti e

con collaterali sottostanti, richiede uno sforzo in termini di tempo e risorse, che non
tutti sono disposti ad affrontare.
      La gara parte con l'invio ai possibili investitori di una lettera di invito, in cui
oltre a esplicitare i termini della gara, vengono sintetizzate le caratteristiche del
portafoglio in vendita. Questo primo step permette di ricevere immediatamente un
riscontro sull'interesse degli investitori a partecipare alla gara e restringe in numero
di soggetti che prenderanno parte alle fasi successive. Chi prosegue, viene invitato
a firmare dei non disclosure agreement e ha la possibilità di accedere alla data
room, dove sono messe a disposizione tutte le informazioni sulle singole linee di
credito che compongono il portafoglio. Alle scadenze prestabilite gli investitori
vengono invitati a presentare le offerte. L'offerta richiesta può essere subito
vincolante, oppure nel caso si desideri procedere a una prima scrematura degli
investitori,   si   passa   attraverso    un'offerta   non    vincolante     per giungere
successivamente alla definitiva.
      Le Banche ricevono supporto in sede di valutazione delle offerte, che prevede
spesso anche la partecipazione ai Consigli di Amministrazione. In questa sede, per
facilitare la valutazione e la decisione finale degli organi preposti, vengono
presentate le offerte supportate da alcuni modelli, nei quali si evidenzia l'impatto
della cessione a livello di indicatori di bilancio e patrimoniali.
      Definito il vincitore si passa alla stipula dei contratti di cessione.
3.2.3. Strutturazione
      La terza e ultima fase del processo di cessione prevede la strutturazione
dell'operazione di cartolarizzazione. L'investitore che si è aggiudicato la gara,
infatti, non interviene direttamente acquistando i crediti, ma l'acquisto avviene in
modo indiretto tramite cartolarizzazione.
      Strutturare un'operazione è un processo complesso che prevede diversi
passaggi e l'interazione tra diversi soggetti. La Banca cede i crediti a un veicolo per
la cartolarizzazione, il quale emette dei titoli che hanno come sottostante i crediti
ceduti, titoli che verranno poi sottoscritti dall'investitore. Il prezzo di cessione alla

                                                                                         39
Banca viene conferito dalla Società Veicolo (SPV), nel momento in cui l'investitore
conclude la sottoscrizione (tale fase mediamente dura un paio di settimane).
     L'operazione viene portata a termine attraverso la collaborazione con diversi
studi legali i quali si occupano, da un lato, di creare i contratti e di rilasciare alla
Banca una legal opinion dove si attesti l'avvenuta cessione e, dall'altro, di rilasciare
una consulenza di tipo fiscale, una tax opinion sull'operazione e sulla cessione del
credito.
     Ai soggetti sopra menzionati, si affiancano altri agenti che partecipano a vario
titolo e con diverse competenze all'operazione di cartolarizzazione. In particolare i
soggetti individuati sono:
          Servicer, è il soggetto incaricato alla riscossione dei crediti ceduti. In
genere queste società svolgono anche un'attività di due diligence che porta alla
predisposizione di un business plan, in cui andranno a definire il cash flow atteso
dell'operazione. Molti investitori negli ultimi anni hanno acquistato società di
servicer, a cui affidano in via esclusiva questa attività.
          Rappresentante portatore dei titoli, è il soggetto che rappresenta gli
investitori e si occupa di monitorare l'andamento dell'operazione. Deve essere
consultato e fornisce il proprio consenso in caso di specifiche decisioni attinenti
alla cartolarizzazione, decisioni contrattuali o relative ai crediti.
          Corporate Servicer, è la società nominata e incaricata della “fornitura” dei
veicoli per la cartolarizzazione e di tutti i servizi necessari per la gestione
amministrativa e societaria. Si occupa in particolare di tenere la contabilità, della
redazione dei bilanci, ed effettua le segnalazioni dovute presso la Banca d'Italia.
          Paying Agent, è il soggetto preposto a effettuare i pagamenti ai portatori
dei titoli per conto della società veicolo.
          Account Bank, è la banca presso la quale sono aperti i conti a nome della
società veicolo, dove confluiscono gli incassi e dalla quale partono i pagamenti
dovuti ai portatori dei titoli e agli altri soggetti che collaborano con la società
veicolo.

         Calculation Agent, è il soggetto incaricato di calcolare gli importi in linea
capitale e interessi che a scadenze prestabilite la società veicolo dovrà conferire ai
portatori dei titoli. Si occupa cioè della così detta “cascata dei pagamenti”.
                                Fonte: Finanziaria Internazionale
L'immagine n. 5 schematizza un'operazione di cessione di un portafoglio crediti
mediante cartolarizzazione, in particolare mette in luce quali sono i soggetti che
partecipano all'operazione e come questi interagiscono tra loro.
     Finanziaria Internazionale assiste l'investitore in tutto il processo di
cartolarizzazione e nella fase di gestione della società veicolo. In particolare si fa
carico di costituire il veicolo per la cartolarizzazione, che dovrà poi essere iscritto
nell'elenco delle SPV presso Banca d'Italia. Si tratta di una società a tutti gli effetti
che verrà utilizzata solo come mero strumento ai fini della cartolarizzazione.
     Inoltre, si occupa di costruire la struttura dell'investimento, secondo una
formula che sia gradita all'investitore e seguendo tutti gli aspetti strutturali,
finanziari, legali. Si va dalla richiesta dell'emissione dei codici ISIN, alla
definizione della “cascata dei pagamenti”, ossia l'insieme dei flussi cedolari
spettanti ai sottoscrittori dei titoli, oltre ai corrispettivi dovuti a tutti i soggetti che

                                                                                           41
partecipano al processo, gli agenti della cartolarizzazione. Spesso vengono previsti
accantonamenti specifici come riserva spese, che andranno a coprire le spese della
società veicolo per tutta la durata dell'operazione.
     Nel caso di cartolarizzazione privata la struttura dei titoli Asset Backed
Security (ABS), è abbastanza semplice, si tratta di titoli mono-tranche che
prevedono l'emissione di cedole semestrali. Più complessa risulta la costruzione
della struttura del titolo nel caso di operazioni pubbliche tramite GACS, dove si
distinguono trance senior, mezzanine e junior, per permettere all'investitore di
godere della garanzia dello Stato.
     Sottoscritti i titoli e conclusa la vendita, i crediti verranno affidati agli special
service per tutta l'attività di recupero. In capo a Finint rimane la gestione del
veicolo fino a scadenza del titolo.
3.3. Audit sul processo di cartolarizzazione
     Descritto il processo di cessione tramite cartolarizzazione, è interessante capire
come le strutture di audit si inseriscono nell'operazione e chi in particolare ha
interesse a svolgere questa attività.
     Chi cede, in genere l'Istituto Bancario, non ha più alcun presidio
nell'operazione, in quanto i crediti ceduti pro-soluto sono definitivamente usciti
dalla sua competenza, per essere “impacchettati” in titoli attraverso i veicoli per la
cartolarizzazione ed essere successivamente gestiti tramite le società di servicer.
     In questo contesto, il tema dell'audit viene portato avanti dagli investitori, che
hanno tutto l'interesse a monitorare l'operatività, affinché il processo si svolga nella
massima correttezza e trasparenza. Due sono i soggetti attorno ai quali gravita
l'operazione di cartolarizzazione e che rivestono i ruoli più significativi:
     le società veicolo
     le società di servicing.
Ne consegue che l'attività di audit sarà duplice, andando a presidiare e monitorare
entrambe le strutture.

      Si può quindi distinguere l'audit sulla fase di strutturazione dell'operazione di
cartolarizzazione e l'audit sull'attività del servicer.
      Nel primo caso l'audit coinvolge direttamente la società veicolo e come
obiettivo principale ha quello di assicurarsi che la “macchina operativa” funzioni
correttamente. L'attività di controllo si sofferma soprattutto su aspetti di carattere
amministrativo, fiscale, normativo, propri del veicolo per la cartolarizzazione, oltre
alle attività relative alla gestione del veicolo stesso.
      Nel secondo caso, l'audit si concentra sull'attività svolta dagli special servicer,
che, ricevuto il mandato per la gestione dei portafogli ceduti, si occupano di tutta
l'attività di recupero.
      Si tratta in genere di società esterne o comunque distaccate rispetto ai portatori
dei titoli, sulle quali vengono svolti controlli a livello di processi e flussi di cassa.

                                                                                        43
                                     CONCLUSIONI
     Il sistema bancario europeo sta attraversando un periodo di forti cambiamenti,
in Italia il processo di cambiamento si rende ancora più complesso per le difficoltà
legate alla consistenza dei crediti deteriorati. Gli ultimi due anni hanno visto
rallentare la loro crescita, ma molti sforzi devono ancora essere fatti per
raggiungere i livelli pre-crisi e allinearsi agli altri Paesi Europei.
     Per intervenire in maniera decisiva sono necessari cambiamenti sia lato Banca
che a livello legislativo. Le Banche in passato hanno peccato per leggerezza nella
valutazione del problema, sia per quanto riguarda i volumi dei crediti deteriorati,
che per quanto concerne la gestione di questi asset. In molti Istituti il processo di
recupero e monitoraggio dei crediti è stato marginalizzato, affidando tale attività, di
per sé complessa e articolata, a personale non adeguato per numero e competenze.
Ad aggravare la situazione, si sono aggiunte le criticità del nostro sistema
giudiziario, troppo lento e complicato, con procedure esecutive che si protraggono
per anni.
     Si tratta di problematiche che hanno pregiudicato in generale la gestione dei
crediti non performing da parte delle Banche e in particolare la creazione di un
vero e proprio mercato per le cessioni di NPL. Chi investe in crediti deteriorati
valuta, come primo elemento, la qualità dei dati disponibili presso le Banche
cedenti. Sistemi informativi disordinati e poco completi, sono causa di una
sottovalutazione del portafoglio in cessione. Va detto inoltre che i prezzi di acquisto
sono tanto più alti quanto più le prospettive di recupero sono brevi. Scontrarsi con
sistemi giudiziari complessi, con prospettive di recupero che mediamente si
aggirano attorno ai sette anni, incide in maniera rilevante sui prezzi di cessione.
     La BCE attraverso le Linee Guida è intervenuta, promuovendo un
cambiamento interno agli Istituti di carattere strutturale, volto a riorganizzare la
“macchina operativa” e a sensibilizzare il management su queste tematiche. Più
complesso appare il cambiamento a livello di sistema giudiziario, che necessita di
norme ad hoc, finalizzate a snelline i processi e a uniformare l'operatività dei
tribunali su tutto il territorio nazionale.

     A livello legislativo qualcosa è stato fatto, si pensi alla Garanzia Pubblica sulle
cartolarizzazioni - GACS o al Fondo Atlante, finalizzati ad agevolare le cessioni,
sostenendo l'investimento in strumenti finanziari derivanti da cartolarizzazione.
     Sarà solo il tempo a dire se i provvedimenti fin qui presi sono abbastanza
efficaci per far fronte al problema. E' prematuro in questo momento fare delle
valutazioni, le stesse Linee Guida hanno richiesto cambiamenti importanti alle
Banche, che in molti casi hanno dovuto ripensare il proprio modello organizzativo.
Cambiamenti di tale portata necessitano di tempo per entrare a regime e produrre
effetti tangibili. Sta di fatto che la crescita degli NPL sembra essersi arrestata e le
Banche sono ora rivolte a fare interventi massicci per liberare i bilanci dalle
sofferenze. La stessa GACS, in principio accolta in maniera molto fredda dal
mercato, oggi viene sempre più richiesta e si sta pensando a come implementarla.
     Molto è stato fatto e sicuramente le Banche sono state messe di fronte
profonde richieste di intervento. E' auspicabile che il processo di cambiamento
continui andando a coinvolgere anche il sistema giudiziario, dove il nostro Paese
risulta ancora deficitario.

                                                                                     45
                                  BIBLIOGRAFIA
Albamonte D., Le nuove norme sulla cartolarizzazione dei crediti, Note di stabilità
finanziaria e vigilanza N. 10 Luglio 2017, tratto da www.bancaditalia.it
Banca d'Italia, Le Linee Guida per le banche Less Significant italiane in materia di
gestione di crediti deteriorati, Gennaio 2018
Banca d'Italia, Rapporto sulla stabilità finanziaria,Novembre 2017
Barbagallo C., I crediti deteriorati delle banche italiane: problematiche e tendenze
recenti, Giugno 2017
BCE, Linee Guida per le Banche sui crediti deteriorati (NPL), Marzo 2017
BCE, Linee Guida per le banche sui crediti deteriorati (NPL) Elementi principali,
Settembre 2016
BCE, Addendum alle Linee Guida BCE per le Banche sui crediti deteriorati: livelli
minimi di accantonamento prudenziale per le esposizioni deteriorate, Ottobre 2017
BCE, Rapporto annuale della BCE sulle attività di vigilanza, Marzo 2017
BancaIfis, Market Watch NPL. The Italian scenario, Luglio 2017
Dagnino F. e Agostini A., La garanzia dello stato sulla cartolarizzazione delle
sofferenze (GACS): è legge il nuovo strumento per smaltire i crediti in sofferenza,
Maggio 2016, tratto da www.diritto24.ilsole24ore.com
Davi L., Banche “in coda” per la Gacs.Spunta l'ipotesi della proroga, Febbraio
2018, tratto da www.ilsole24ore.com

Domenegotti M., NPLs: disciplina oneri e rischi delle operazioni di cessione del
credito, Maggio 2017, tratto da www.dirittobancario.it
Il Sole24Ore, Le banche e le sfide del nuovo contesto: il 'nodo' degli NPL,VIII
Forum Banca e Impresa, Maggio 2017
Longo M., E Quaestio studia Atlante 3, Febbraio 2017, tratto da www.ilsole24ore.it
Panetta F., Seminario istituzionale sulle tematiche legate ai non performing loans,
Maggio 2017
Pilati A., Le cartolarizzazioni problemi e opportunità, Convegno AIAF Novembre
2017, tratto da www.bancaditalia.it
Raimondo C., Le operazioni di investimento in sofferenze bancarie attraverso lo
schema della cartolarizzazione, articolo rivista Maggio 2011, tratto da
www.strumentifinanziariefiscalità.it
Studio PwC, Linee Guida BCE per le Banche sui crediti deteriorati, Settembre
2016, tratto da www.pwc.com
Studio PwC, The Italian NPL market. The place to be, Luglio 2017, tratto da
www.pwc.com/it/npl
Studio PwC, The Italian NPL market, Ready for the breaktrough, Dicembre 2017,
tratto da www.pwc.com/it/npl
Tedeschi R., Crediti deteriorati, il nodo dei prezzi di mercato, Giugno 2016, tratto
da www.ilsole24ore.com

                                                                     47
UNIREC, NPLs & debt collection's future, VII Rapporto Annuale UNIREC
Maggio 2017
www.finint.com

