PRESIDIO DEL RISCHIO DI CREDITO
      Ruoli e responsabilità
      per un unico obiettivo
            Settembre, 2015
                                1

                                              Hanno collaborato alla stesura del presente documento:
                                              Massimo Querci (Coordinatore del GdL AIIA)
                                              Esponente di Società del Gruppo Intesa Sanpaolo
                                              Livio Gianfranco Berardo
                                              Referente Audit Pillar II e Operational Risk – Intesa Sanpaolo
                                              Giuseppe Bertero
                                              Responsabile Audit Rischi e Corporate Governance – Intesa Sanpaolo
                                              Claudio Gioda
                                              Responsabile Audit Attività Corporate – Intesa Sanpaolo
                                              Pietro Sivo
                                              Head of Italy Audit Monitoring – Unicredit
                                              Cataldo Miarelli
                                              Responsabile Audit sui Processi di Gestione del Credito Non Performing – Banca
                                              Monte dei Paschi di Siena
                                              Paolo Traso
                                              Responsabile Credit Audit - Banca Monte dei Paschi di Siena
                                              Marisa Faccennini
                                              Senior Auditor – Banca del Mezzogiorno – MedioCredito Centrale
                                              Marin Gueorguiev
                                              Protiviti
                                              Cristina Gualerzi
                                              Protiviti
                                              Su iniziativa e indirizzo del Comitato Finanziario di AIIA - Fabrizio Quasso,
                                              Responsabile Audit Banca dei Territori – Intesa Sanpaolo
Copyright © Associazione Italiana Internal Auditors – AIIA
Sede Legale: Via San Clemente 1, 20122 Milano.
Tel.: 02.36581500 - Fax: 02.86995492
Email: info@aiiaweb.it - Internet: www.aiiaweb.it
All rights reserved. Tutti i diritti di traduzione, di riproduzione, di memorizzazione elettronica e di adattamento totale e parziale con qualsiasi
mezzo (compresi i microfilm e le copie fotostatiche), anche a scopo didattico, sono coperti da copyright.
2

CONTENUTI
1.  INTRODUZIONE 	                                                 5
1.1 Obiettivi e limiti del documento                               5
1.2 Modalità di organizzazione del Gruppo di lavoro                6
1.3 Contesto di riferimento                                        6
1.4 Evoluzione del quadro normativo e regolamentare                7
1.5 Aspetti evolutivi                                              9
2.  PROCESSO DEL CREDITO                                          11
2.1 Principi generali per l’attività creditizia                   11
2.2 Presidio sul rischio di credito                               12
3.  INDIRIZZO STRATEGICO                                          14
3.1 Ruolo della Risk Management Function - (RMF)                  14
3.2 Ruolo della Funzione Internal Audit - (IA)                    16
    3.2.1 Obiettivi minimi di controllo                           16
    3.2.2 Punti di controllo correlati                            17
		        3.2.2.1	  Requisiti del Responsabile della RMF          17
		        3.2.2.2	  Requisiti organizzativi della RMF             17
		        3.2.2.3	 Requisiti delle Risorse (umane e tecnologiche)
                       della RMF                                  18
4.  SVILUPPO DEI MODELLI DI RATING                                19
4.1 Governance sui modelli avanzati del credito                   19
4.2 Ruolo di RMF e della Funzione di Convalida                    19
4.3 Ruolo di IA                                                   20
    4.3.1 Verifiche sulla funzione di Convalida                   21
    4.3.2 Verifiche sulla funzione di Risk Management             22
    4.3.3 Use Test                                                22
5.  ASSUNZIONE DEL RISCHIO DI CREDITO                             23
5.1 Ruolo di RMF                                                  25
5.2 Ruolo di IA                                                   25
                                                                   3

  6.  GESTIONE E MONITORAGGIO DEL CREDITO                       29
  6.1 Ruolo di RMF	                                             31
  6.2 Ruolo di IA                                               32
  6.3 Monitoraggio crediti in bonis                             34
      6.3.1 Monitoraggio giornaliero                            34
      6.3.2 Sorveglianza Sistematica                            35
      6.3.3 Sistema dei rating interni                          36
      6.3.4 Politiche creditizie                                36
      6.3.5 Revisione periodica linee di credito continuative
              e crediti a scadenza                              37
      6.3.6 Rischi rilevanti e parti correlate                  38
      6.3.7 Sistema andamentale                                 38
      6.3.8 Valutazione/classificazione del credito in bonis    39
      6.3.9 Grandi rischi e gruppi di clienti connessi          40
      6.3.10 Garanzie                                           40
      6.3.11 Forborne Exposure                                  41
  6.4 Monitoraggio crediti deteriorati                          42
      6.4.1 Monitoraggio andamentale di esposizioni deteriorate 43
      6.4.2 Classificazione del credito deteriorato             44
      6.4.3 Valutazione del credito deteriorato: coperture
              ed accantonamenti                                 45
      6.4.4 Processo di recupero                                47
  7.  REPORTING                                                 49
  7.1 Minimo set di reporting inerenti crediti                  51
  7.2 Il Tableau de Bord (TdB)                                  52
4

1. INTRODUZIONE
1.1        Obiettivi e limiti del documento
Obiettivi
Con il presente Position Paper l’Associazione Italiana Internal Auditors (AIIA)
intende proporre agli Associati uno strumento di lavoro organico che, alla luce
delle evoluzioni del contesto regolamentare sin qui intervenute, possa:
• supportare gli Internal Auditor nella migliore identificazione di ruoli e
  responsabilità rispettivamente posti a carico della Funzione di Controllo dei
  Rischi, anche detta Risk Management Function (d’ora in avanti per brevità
  anche solo “RMF”) e della Funzione di Revisione Interna, meglio nota come  
  Internal Audit (d’ora in avanti per brevità anche solo “IA”), con particolare
  riferimento al presidio del rischio di credito assunto dalle banche;
• promuovere un confronto aperto sulle tematiche trattate, con l’Associazione
  Italiana Financial Industry Risk Managers (AIFIRM), con il mondo Accademico
  e le Autorità di Vigilanza.
Limiti
Le considerazioni proposte in questo Position Paper sono di carattere generale
e prescindono quindi dalle specificità delle forme tecniche di concessione del
credito quali - ad esempio - leasing, factoring, mutui ipotecari, etc.
Premesso che il rischio di credito può estrinsecarsi in molteplici forme1, in questo
documento è stato considerato solo in relazione al mancato rimborso, ossia
al rischio connesso all’eventualità che il cliente della banca non ottemperi alle
proprie obbligazioni di debito, generando una perdita totale o parziale in termini
di capitale e/o interessi.
1 Rischio emittente Rischio di deprezzamento di un valore mobiliare acquistato dall’Entità, conseguente al deterioramento della capacità di
  credito associata all’emittente.
  Rischio secondario / Rischio del debitore terzo Rischio di default di un terzo, verso il quale l’Entità ha diritto ad esercitare l’azione di regresso
  nel caso di default dell’obbligato principale.
  Rischio di sostituzione (Rischio di Pre settlement o pre-regolamento) Rischio di controparte, connesso ad operazioni di tesoreria in cui la
  controparte vada in default dopo aver concretato l’operazione, vi rimanga fino alla data di regolamento e l’operazione debba essere sostituita
  con altra, a condizioni di mercato meno favorevoli rispetto a quelle originarie. Tale rischio persiste per tutta la durata dell’operazione; ad esso si
  fa riferimento altresì come rischio di tasso e viene quantificato in termini di equivalente creditizio.
  Rischio di regolamento Rischio di controparte sottostante ad operazioni di tesoreria nelle quali l’Entità chiude l’operazione (pagamento) alla
  data di regolamento, mentre la controparte non ha ancora assolto le sue obbligazioni (la contro prestazione / il regolamento).
  Rischio commerciale Rischio che un terzo, coinvolto in un’operazione commerciale (non in qualità di debitore), non ottemperi alle proprie
  obbligazioni (ad es. incasso degli effetti nel caso di operazione di forfaiting) ovvero, nel caso di crediti acquistati nel factoring, il debitore non
  proceda al pagamento dei crediti medesimi perché collegati a transazioni con merci / servizi non adeguatamente resi / forniti.
  Rischio di annacquamento Rischio correlato ad operazioni di factoring, determinato da vicende relative alla transazione commerciale
  sottostante il credito che possano determinare perdite diverse da quelle causate dall’inadempienza del debitore (es. resi / sconti).
  Rischi connessi ad acquisizioni di partecipazioni azionarie Gli investimenti rientrano nell’ambito di applicazione del rischio di credito solo
  qualora si configurino come sostitutivi di un finanziamento, o abbiano natura simile ad un prestito. (Le partecipazioni azionarie derivanti dalla
  conversione del debito in capitale sono considerate sostitutive di un finanziamento; un investimento ha natura simile ad un prestito qualora
  il capitale sociale ed i prestiti siano costituiti / erogati simultaneamente con riferimento ad operazioni di project / asset-backed financing o di
  leveraged financing.). Prodotti intermedi, come i finanziamenti “mezzanine”, non sono inclusi di norma nella categoria degli investimenti e
  rientrano di conseguenza nel “Rischio di mancato rimborso”.
  Da sottolineare infine che anche le operazioni di cartolarizzazione originate sia dall’Entità bancaria sia da terzi, con riferimento alle tranches
  detenute dall’Entità medesima, presentano un profilo di rischio di credito che deve essere opportunamente valutato.
                                                                                                                                                         5

  1.2      Modalità di organizzazione del Gruppo di lavoro
  Il Gruppo di Lavoro, composto da rappresentanti della Funzione di IA di alcune
  delle principali entità bancarie italiane, è giunto alla stesura del presente Position
  Paper attraverso:
  • Sessioni collegiali di brainstorming principalmente finalizzate:
     o all’analisi e approfondimento dei contenuti del Position Paper redatto da
        AIFIRM in materia di controllo andamentale e monitoraggio del credito;
     o alla definizione di obiettivi e limiti del progetto;
     o alla condivisione del framework e della struttura del documento;
     o alla ripartizione delle attività assegnandole a dedicati project’s stream;
     o alla verifica periodica dello stato avanzamento lavori.
  • Tavoli tecnici organizzati per project’s stream al fine di realizzare:
     o l’approfondimento normativo e regolamentare;
     o l’identificazione di ruoli e responsabilità della RMF e della IA nel processo
        di riferimento;
     o la redazione dei singoli capitoli di trattazione in coerenza con il framework
        definito.
  1.3      Contesto di riferimento
  Le difficoltà finanziarie iniziate negli Stati Uniti nell’estate 2007 a seguito di
  insolvenze su mutui con basso merito di credito (c.d. subprime) si trasmisero
  rapidamente a numerosi segmenti del mercato finanziario globale. La crisi,
  che dapprima aveva interessato soprattutto istituzioni finanziarie con una
  spiccata operatività nella finanza innovativa, ha avuto poi un fortissimo e
  più generale impatto sui mercati della liquidità bancaria. Il sistema bancario
  italiano, pur risentendo inevitabilmente - in una logica di globalizzazione dei
  mercati - delle turbolenze provenienti dai mercati e dai sistemi bancari esteri,
  ha tuttavia resistito meglio di altri all’impatto della crisi, grazie ad un modello
  di intermediazione orientato prevalentemente verso gli impieghi e la raccolta
  al dettaglio, all’indebitamento abbastanza contenuto del settore privato
  dell’economia e a regolamentazioni piuttosto cogenti corroborate da un’azione
  di vigilanza sicuramente attenta. Il protrarsi di condizioni di incertezza sui
  mercati e il deterioramento del quadro macroeconomico mondiale hanno anche
  generato la necessità di un irrobustimento del patrimonio.
  E’ in questo contesto di crisi, dapprima finanziaria e successivamente anche
  economica, considerata da molti economisti come una delle peggiori della storia
  e seconda solo alla grande depressione del 1929, che vanno letti i numerosi
  interventi compiuti in questi anni dalle Autorità regolamentari, che hanno
  indirizzato la propria linea di azione sostanzialmente lungo due direttrici:
6

• L’attuazione di misure coordinate a sostegno della tenuta del sistema
   finanziario internazionale (gli interventi “non convenzionali” delle banche
   centrali per garantire al sistema la necessaria liquidità ne sono il principale
   esempio);
• La realizzazione di una profonda riforma delle regole della finanza, che
   correggesse le evidenti lacune mostrate dal quadro regolamentare (l’Accordo
   di Basilea 3, finalizzato oltre un anno fa, ne rappresenta il tassello più
   significativo).
Per le finalità di questo Position Paper ci riferiremo più in particolare a questo
secondo aspetto di rafforzamento delle regole del sistema finanziario, meglio
più avanti descritto.
1.4       Evoluzione del quadro normativo e regolamentare
In ambito europeo il rafforzamento della Corporate Governance e del
processo di Risk Management trova massima espressione nella CRD IV e nel
CRR2. Il c.d. “CRD IV Package” è costituito infatti dalla Direttiva 2013/36/UE e
dal Regolamento 2013/575/UE, entrambi del 26 giugno 2013. La Direttiva e il
Regolamento recepiscono gli standard definiti dal Comitato di Basilea per la
vigilanza bancaria (c.d. framework Basilea 3) e sono poi stati tradotti in ambito
regolamentare domestico con il 15° aggiornamento della Circolare 263/2006
e con la Circolare 285/2013, entrambe di emanazione Banca d’Italia. In data
11 luglio 2015, è stato inoltre rilasciato l’11° aggiornamento della Circolare 285
che ha accorpato, aggiornandoli nel Capitolo 3, i contenuti della Circolare 263
riferiti al “Sistema dei Controlli Interni” (in questo modo è proseguita l’azione di
semplificazione e razionalizzazione della normativa di Vigilanza da parte della
Banca d’Italia). Si precisa che il Regolamento 2013/575/UE e le norme tecniche
sono risultate immediatamente applicabili negli ordinamenti nazionali, senza
la necessità di un recepimento formale, mentre la disciplina contenuta nella
Direttiva 2013/36/UE ha richiesto un apposito recepimento nelle fonti di diritto
nazionali.
Per gli argomenti trattati nel presente documento e più in particolare in relazione
agli aspetti strategici ed ai presidi organizzativi di gestione dei rischi, giova qui
enfatizzare l’art. 76 della CRD IV che recita: “la banca deve nominare un senior
manager con “distinct responsibility for the risk management function”, che
abbia linee di reporting dirette all’organo amministrativo”.
La disciplina fa leva peraltro su alcuni principi di fondo, coerenti con le migliori
prassi internazionali e con le raccomandazioni dei principali standard setter
[Comitato di Basilea per la vigilanza bancaria (BCBS), Financial Stability Board
(FSB), European Banking Authority (EBA)], di cui se ne riportano qui quelli
ritenuti maggiormente significativi:
• BCBS, Principle for enhancing corporate governance (ottobre 2010)
   “A bank should have a risk management function (including a chief risk
   officer (CRO), a compliance function and an internal audit function, each
2 Capital Requirements Regulation
                                                                                      7

    with sufficient authority, stature, independence, resources and access to the
    board”.
    “Large banks and internationally active banks ... should have an independent
    senior executive with distinct responsibility for the risk management
    function and the institution’s comprehensive risk management framework ...
    commonly referred to as the CRO”.
  • BCBS, Core Principles for Effective Banking Supervision (settembre 2012)
    “The supervisor requires larger and more complex banks to have a dedicated
    risk management unit overseen by a Chief Risk Officer (CRO).
    “The supervisor determines that banks have an adequately staffed,
    permanent and independent compliance function that assists senior
    management in managing effectively the compliance risks faced by the
    bank”.
  • BCBS Principles for effective risk data aggregation on risk reporting
    (gennaio 2013)
    “A bank’s board is responsible for determining its own risk reporting
    requirements and should be aware of limitations that prevent full risk data
    aggregation in the reports it receives”.
  • EBA, Guidelines on Internal Governance (settembre 2011)
    “An institution shall appoint a person, the Chief Risk Officer (CRO), with
    exclusive responsibility for the RCF and for monitoring the institution’s risk
    management framework ...”
    “An institution should establish a permanent and effective Compliance
    function and appoint a person responsible for this function ... (the
    Compliance Officer or Head of Compliance). In smaller and less complex
    institutions this function may be combined with or assisted by the risk control
    or support functions (e.g. HR, legal, etc).
    The Compliance function should ensure that the compliance policy is
    observed and report to the management body and as appropriate to the RCF
    on the “Institutions management of compliance risk”.
  • FSB, Thematic Review on Risk Governance (febbraio 2013)
    “... there are instances at some firms where the CRO is assigned other
    functional, albeit non-revenue generating, responsibilities. Where this relates
    to the oversight of functions such as compliance and anti-money laundering,
    the concern is more about the risk of over-burdening the CRO, particularly in
    more complex, global institutions, than the potential for conflict of interest”.
    “Importantly, the risk management reports provided to the board should
    contribute to sound risk management and decision-making. The board and
    its committees, however, should not just rely on the information management
    reports provided. They should consider if there is a need for additional risk-
8

  related information which should be made available to them when needed”.
Infine, in considerazione della sua attualità, si ritiene utile citare:
• il Paper “Guidelines on Corporate governance principles for banks”
  dell’ottobre 2014, aggiornato nel Luglio 2015 dal BCBS, che dedica un
  intero principio (nr. 6) alla RMF e i successivi 7 e 8 rispettivamente al “Risk
  identification, monitoring and controlling” e “Risk communication”
• il Consultation Paper “Draft Regulatory Technical Standards on the
  specification of the assessment methodology for competent authorities
  regarding compliance of an institution with the requirement to use the IRB
  Approach in accordance with Articles 144(2), 173(3) and 180(3)(b) of Regulation
  (EU) No 575/2013” del novembre 2014, emesso da EBA, che a pagina 10
  dettaglia il ruolo dell’Internal Audit, cioè quello di “sottoporre a revisione
  il processo di convalida verificando l’adeguatezza e la completezza delle
  attività svolte dalla competente funzione, la coerenza e la fondatezza dei
  risultati della convalida, nonché la perdurante conformità del sistema IRB ai
  requisiti stabiliti dalla normativa”. Nella futura regolamentazione la revisione
  dell’Internal Audit dovrà essere estesa e ricomprendere tutti gli aspetti
  dei sistemi avanzati IRB. Secondo l’art.191 della CRR, viene previsto che la
  revisione del sistema IRB dovrà essere garantita annualmente e includere
  tutti i requisiti.
1.5        Aspetti evolutivi
Mentre si scrive il presente Position Paper, il 20 gennaio 2015 viene pubblicato
da Banca d’Italia il 7° aggiornamento della Circolare n. 272 del 30 luglio
20083 (Fascicolo «Matrice dei conti»). Con l’aggiornamento sono modificate
le definizioni di attività finanziarie deteriorate allo scopo di allinearle alle
nuove nozioni di Non-Performing Exposures e Forbearance introdotte dalle
norme tecniche di attuazione relative alle segnalazioni statistiche di vigilanza
consolidate armonizzate definite dall’Autorità Bancaria Europea, approvate
dalla Commissione europea il 9 gennaio u.s. (di seguito, ITS). Ciò al fine di
avere un’unica definizione a livello di segnalazioni di vigilanza (individuali e
consolidate).
Si sintetizzano di seguito le principali novità che discendono da tali modifiche
normative:
1. Individuazione delle esposizioni aventi i requisiti per la classificazione come
  “Forborne exposure” (approccio per transazione) coerentemente con le
  regole stabilite dall’EBA;
2. Nuova impostazione delle attività deteriorate:
   a. ripartizione del credito deteriorato in tre macro-classi, ovvero
       l’aggiornamento della circolare 272 prevede la classificazione per debitore
3   https://www.bancaditalia.it/compiti/vigilanza/normativa/archivio-norme/circolari/c272/CIRC272_7agg.pdf
                                                                                                           9

      limitata a sole 3 classi di rischio di deteriorato (Past Due, Unlikely to pay,
      Sofferenze), con evidenza di Forborne – a livello di singola transazione;
   b. abolizione della categoria dei ristrutturati, ovvero gli intermediari
      dovranno riclassificare i crediti nell’ambito delle altre categorie. Gli
      Unlikely to pay rappresentano la categoria più idonea a comprendere il
      complesso dei crediti verso un soggetto con esposizioni ristrutturate; in
      questo caso tale categoria accoglierebbe – rispetto alla situazione attuale
      - anche posizioni meno rischiose di quelle rientranti negli attuali incagli.
   c. abolizione degli incagli oggettivi, ovvero le esposizioni scadute e/o
      sconfinanti deteriorate continueranno ad essere segnalate come tali e non
      più come incagli oggettivi, indipendentemente dall’anzianità di scaduto/
      sconfinamento;
   d. revisione dei presupposti per la classificazione a Past Due, ovvero è in
      corso di consultazione proposta di rivisitazione degli attuali criteri e soglie
      che determinano la classificazione automatica in Past due.
10

2. PROCESSO DEL CREDITO
2.1      Principi generali per l’attività creditizia
In premessa giova ricordare che nell’ordinamento italiano l’attività bancaria è
definita come l’esercizio congiunto della raccolta di risparmio tra il pubblico
e della concessione del credito (art. 10 del Testo Unico Bancario, d.lgs. 1°
settembre 1993, n. 385 e successive modificazioni e integrazioni).
Il credito deve essere concesso in piena consapevolezza e dopo adeguata
valutazione dei rischi assunti, insiti in ogni operazione fiduciaria e, in ogni caso,
nel rispetto di:
• Leggi nazionali e disposizioni dell’Autorità di Vigilanza, in particolare in tema
   di controlli interni relativi alla valutazione, misurazione e controllo dei rischi
   creditizi;
• Valori etici di base.
E’ peraltro necessario subordinare l’assunzione del rischio di credito a condizioni
di corretto equilibrio tra rischio e redditività nella relazione con il cliente,
considerata nella sua globalità.
Sotto il profilo organizzativo ogni Entità – a prescindere dunque da dimensioni,
complessità organizzativa ed entità degli asset gestiti – deve disporre di un
appropriato sistema di deleghe creditizie, supportato da idonei sistemi
informatici e guidato da affidabili modelli di rating. È inoltre imprescindibile
un efficace modello di risk reporting, quale strumento essenziale per la
comprensione dei rischi assunti e di supporto alla ri-calibrazione periodica delle
strategie creditizie.
Ad una concessione rispondente a tali presupposti, deve poi far seguito una
sana, puntuale e prudente attività di gestione e monitoraggio del credito,
indispensabile per individuare e reagire prontamente ai sintomi di un possibile
deterioramento della qualità creditizia della clientela (capacità di credito o di
rimborso). La tempestiva individuazione e la coerente gestione dei clienti che
presentano un deterioramento del proprio profilo di rischio, consentono infatti
di intervenire nella fase antecedente lo stato di default (quando la controparte
gode ancora di un sufficiente merito di credito) stabilendo conseguenti
azioni tese o al superamento delle temporanee difficoltà del prenditore
o, in alternativa, a ridurre gli impatti negativi derivanti dalle situazioni già
compromesse/insanabili.
Un efficace processo di gestione e monitoraggio del credito - specie
di quello deteriorato - deve peraltro generare meccanismi virtuosi di
autoregolamentazione (vedasi eventuali carenze o difettosità osservate nelle fasi
propositive, deliberative e di erogazione del credito) in una sorta di “continuous
improvement” dei processi di riferimento, attraverso la risoluzione/mitigazione
dei rischi rilevati, che possa far leva anche sull’esperienza del passato.
La gestione e il monitoraggio del credito in bonis è da riferire a tutti gli aspetti,
sia gestionali che di rischio, che possono manifestarsi nel corso dell’esistenza
                                                                                      11

   di un rapporto fiduciario. Ai fini della gestione dei rischi è indispensabile la
   puntuale rilevazione dei segnali di anomalia tali da far prefigurare un rischio
   finanziario (ritardi nell’assolvimento degli obblighi assunti) o economico (perdite
   per il mancato rimborso delle obbligazioni assunte).
   L’attività di gestione e monitoraggio del credito problematico ricomprende sia
   le iniziative volte a gestire situazioni di transitoria difficoltà del cliente (past due
   oltre 90 giorni e incagli), sia le attività gestionali svolte tramite azioni giudiziali
   o stragiudiziali poste in essere per ridurre le perdite derivanti dal default della
   controparte (sofferenze).
   In particolare, la gestione del credito anomalo riveste significativa importanza in
   ottica di massimizzazione del valore e delle tempistiche del recupero già prima
   della fase patologica.
   2.2       Presidio sul rischio di credito
   La tripartizione dei livelli tipica dei Sistemi di Controllo Interno, qui di seguito
   riportata unicamente per finalità di completezza del documento, risulta essere
   pienamente funzionale e rispondente anche al presidio del rischio di credito.
                                           3° Livello
                                       INTERNAL AUDIT
                                           2° Livello
                                    RISK MANAGEMENT &
                                         COMPLIANCE
                                           1° Livello
                               ORGANIZATION/OPERATIONS -
                                        BUSINESS LINES
   È importante sottolineare come la stessa Autorità di Vigilanza abbia ribadito,
   prima nel 15° aggiornamento della Circolare 263 e poi ripreso nell’ultimo
   aggiornamento della Circolare 285 che il rischio va presidiato innanzitutto
   là dove si genera, così richiamando all’importanza di efficaci controlli di primo
   livello, che rappresentano la prima linea di difesa.
   Utile quindi ribadire una volta di più come i controlli non debbano essere
   considerati un ambito operativo circoscritto solo a talune funzioni aziendali ed
   estraneo - se non addirittura contrapposto - alle strutture di business, ma, al
   contrario, devono permeare l’intera struttura organizzativa a tutti i livelli; in una
   parola, l’impresa deve essere orientata ad una diffusa risk culture, che deve
12

ispirare strategie e comportamenti virtuosi in una logica di profitto sostenibile
nel tempo per tutti gli stakeholder dell’impresa stessa.
Come più volte ribadito dalla stessa Autorità di Vigilanza, “Il corretto
funzionamento del sistema dei controlli interni si basa sulla proficua interazione
nell’esercizio dei compiti (d’indirizzo, di attuazione, di verifica, di valutazione)
fra gli organi aziendali, gli eventuali comitati costituiti all’interno di questi ultimi,
i soggetti incaricati della revisione legale dei conti, le funzioni di controllo.”
“Fermo restando la reciproca indipendenza e i rispettivi ruoli, le funzioni
aziendali di controllo collaborano tra loro e con le altre funzioni (ad es., funzione
legale, organizzazione, sicurezza) allo scopo di sviluppare le proprie metodologie
di controllo in modo coerente con le strategie e l’operatività aziendale.”
Nel definire le modalità di raccordo, nel rispetto delle attribuzioni previste dalla
legge per le funzioni di controllo, le banche, in situazioni di temporaneità e per
ambiti di forte contenuto specialistico, di materialità dei dati, di proporzionalità,
ecc. possono prevedere una “cooperazione a due vie” tra le funzioni di
controllo anche in un’ottica di sostenibilità di costo del complessivo SCI. Sarà
comunque compito degli organi apicali intervenire opportunamente, anche
con avvicendamenti nelle strutture ovvero implementazioni alle metodologie,
laddove intercettino segnali di effetti distorsivi.
                                                                                          13

   3 INDIRIZZO STRATEGICO
   In questo capitolo vengono trattate le tematiche attinenti alla definizione degli
   indirizzi strategici dell’impresa e della traduzione di questi in politiche di governo
   e gestione del rischio di credito, con particolare riferimento al ruolo che:
   • la RMF - quale funzione aziendale di controllo di secondo livello - è chiamata
      a svolgere a supporto dell’Organo con Funzione di Supervisione Strategica
      (OFSS);
   • l’IA - quale funzione aziendale di controllo di terzo livello - deve esercitare per
      fornire assurance all’OFSS per garantire l’efficacia e l’efficienza dei processi di
      definizione degli indirizzi strategici e delle politiche di governo e gestione dei
      rischi, ivi compreso ovviamente il rischio di credito, qui oggetto di specifica
      trattazione.
   3.1       Ruolo della Risk Management Function - (RMF)
   Dalla lettura delle nuove disposizioni di vigilanza di cui alla Circ. 285/2013 di
   Banca d’Italia, non vi è dubbio alcuno in ordine all’intendimento dell’Autorità
   di Vigilanza di legittimare il consolidamento – e in taluni casi di promuoverne il
   rafforzamento e l’autorevolezza – della RMF nell’ambito dell’intero ciclo di vita
   dell’intermediario bancario rispetto all’assunzione e gestione dei rischi, di cui -
   almeno per quanto concerne le banche commerciali - quello di credito permane
   il più caratteristico.
   Per assicurare l’indipendenza e l’autorevolezza delle Funzioni Aziendali di
   Controllo - ivi compresa quindi la RMF - sono state infatti previste rigorose
   procedure di nomina e di revoca dei responsabili, che coinvolgono gli organi
   aziendali; viene richiesta una robusta adeguatezza quali - quantitativa del
   personale addetto; vengono richiesti presidi organizzativi e politiche di
   remunerazione e incentivazione idonee a garantirne l’indipendenza dalle aree di
   business; sono delineate modalità di riporto, gerarchico e funzionale, verso gli
   organi aziendali.
   Il ruolo del Responsabile della RMF (Chief Risk Officer - CRO) è stato
   significativamente ampliato. Al CRO sono, infatti, affidati compiti di ausilio
   all’Organo con Funzione di Supervisione Strategica nella definizione del Risk
   Appetite Framework (di seguito per brevità RAF), di monitoraggio nel continuo
   dell’andamento della rischiosità aziendale e il potere di vagliare preventivamente
   le operazioni di maggior rilievo con possibilità di attivare procedure di escalation
   verso l’esecutivo aziendale.
   Il ruolo del CRO è quindi giunto – almeno da un punto di vista regolamentare
   – ad un modello “all-round” a cui si perviene oggi attraverso una fisiologica
   evoluzione nel tempo, caratterizzata da una transizione da attività tipiche di “risk
   measurement e control” a un ruolo maggiormente strategico.
   Alla RMF è stato anche affidato un importante ruolo di verifica sul monitoraggio
   delle esposizioni creditizie, sui criteri di classificazione, sulla congruità degli
   accantonamenti e sul processo di recupero.
14

Giova a tal proposito richiamare la nota di chiarimenti interpretativi rilasciata nel
gennaio 2014 dalla Banca d’Italia che nel merito e in risposta ad una specifica
richiesta di parere si è così espressa: “La verifica del corretto svolgimento del
monitoraggio andamentale sulle singole esposizioni, in particolare di quelle
deteriorate, e la valutazione della coerenza delle classificazioni, della congruità
degli accantonamenti e dell’adeguatezza del processo di recupero sono svolte
dal risk management o, per le banche di maggiore dimensione e complessità
operativa, da una specifica unità, che riporta al responsabile della funzione di
controllo dei rischi. Ove esistessero strutture che già effettuano tali attività, ai
fini del rispetto della nuova normativa queste devono essere collocate a riporto
gerarchico del responsabile del risk management.”
Si ritiene dunque qui di poter sostanzialmente condividere la posizione espressa
da AIFIRM in merito al ruolo ed alle responsabilità che la RMF dovrà esercitare
sin dalla fase di definizione delle strategie d’impresa, con specifico riferimento
all’identificazione, assunzione, misurazione, gestione e monitoraggio dei rischi
insiti nell’impresa bancaria nell’ambito del RAF, ossia di un disegno organico che
renda chiaro non solo il risk appetite dell’azienda, ma anche la sua risk tolerance
e i risk limit.
Per quanto l’Autorità di Vigilanza chiede espressamente alla RMF, è chiaro il
suo coinvolgimento sia nella definizione del RAF che nella sua manutenzione, il
supporto alla determinazione delle politiche di governo dei rischi e delle varie
fasi che costituiscono il processo di gestione dei rischi, nonché nella fissazione
dei limiti operativi all’assunzione delle varie tipologie di rischio, quindi anche di
credito.
Atteso ciò, si conviene che, con particolare riferimento al rischio di credito qui
oggetto di specifica trattazione, la RMF deve poter avere un ruolo attivo che
consenta di perseguire le seguenti finalità qui di seguito rappresentate secondo
uno schema di sintesi in relazione alle diverse fasi del ciclo di vita dell’impresa.
          Definizione indirizzi strategici                 Attuazione, sviluppo e analisi                       Monitoraggio e verifiche
 • proporre parametri quali-quantitativi          • sviluppare e convalidare sistemi di              • verificare nel continuo l’adeguatezza del
    in ambito creditizio necessari per la           misurazione e controllo dei rischi di credito      RAF e del processo di gestione dei rischi;
    definizione del RAF;                            e di controparte;
                                                                                                     • monitorare i livelli di rischio effettivo;
 • contribuire alla formulazione di robuste       • definire metriche di valutazione del rischio
    Politiche e Strategie Creditizie, in coerenza   di credito e di controparte;                     • verificare il corretto svolgimento del
    con il RAF;                                                                                        monitoraggio andamentale e valutare
                                                  • sviluppare e applicare indicatori in grado         la coerenza delle classificazioni, della
 • proporre, in caso di modifiche del contesto      di evidenziare situazioni di anomalia e di         congruità degli accantonamenti e
    operativo interno ed esterno della banca,       inefficienza dei sistemi di misurazione e          dell’adeguatezza del processo di recupero.
    l’adeguamento di tali parametri, al fine di     controllo dei rischi;
    assolvere anche alla richiesta verifica di                                                       • attivare, in funzione di quanto
    adeguatezza del RAF;                          • analizzare i rischi dei nuovi prodotti creditizi   effettivamente rilevato, le azioni di
                                                    e di quelli derivanti dall’ingresso in nuovi       affinamento/evoluzione delle modalità di
 • definire e proporre limiti operativi e quindi    segmenti di mercato;                               definizione, analisi, gestione e monitoraggio
    facoltà e regole di concessione e gestione                                                         dei rischi di credito.
    del rischio di credito.                       • fornire pareri preventivi sulla coerenza con
                                                    il RAF delle operazioni di maggiore rilievo,
                                                    attivando procedure di escalation in caso di
                                                    parere negativo;
                                                  • contribuire ex-ante alla definizione di policy
                                                    e regolamentazioni interne in materia di
                                                    assunzione e gestione del rischio di credito.
                                                                                                                                                  15

                                       3.2       Ruolo della Funzione Internal Audit - (IA)
                                       Parallelamente all’evoluzione richiesta alla RMF, crescono anche le aspettative
                                       dell’Autorità di Vigilanza nei confronti della Funzione di IA, chiamata ad
                                       esprimersi sostanzialmente lungo tre direttrici:
                                       • Organizzativa: nella valutazione di efficacia della RMF, tradizionalmente
                                         intesa unicamente come unità organizzativa dedicata all’esercizio di controlli
                                         di secondo livello. Sarà, dunque, da assoggettare a specifica attività di audit4,
                                         in una concezione più allargata di risk management, inteso come processo
                                         aziendale end-to-end che coinvolga, in una logica sia top-down sia bottom-
                                         up, tutta la struttura organizzativa dell’impresa, a partire, quindi, dalle unità
                                         commerciali, per passare alla funzione di controllo di secondo livello, senza
                                         escludere manager e organi di vertice.
                                       • Funzionale: si renderà necessario sviluppare la capacità di valutare l’effettiva
                                         e attiva partecipazione della RMF ai processi strategici dell’impresa, alla
                                         definizione della propensione al rischio ed al suo livello di accettazione,
                                         alla strutturazione di un adeguato sistema di deleghe, al rilascio di pareri
                                         preventivi sulla coerenza con il RAF delle c.d. “operazioni di maggior rilievo”,
                                         la cui identificazione dovrà essere ricercata all’interno di ogni singolo
                                         intermediario/gruppo bancario in ragione del principio di proporzionalità,
                                         anche con il contributo della RMF.
                                       • Contenutistica: ad un approccio per silos, centrato sui singoli profili
                                         di rischiosità, si dovrà far spazio ad una visione olistica dell’esposizione
                                         complessiva dell’intermediario che, in una logica integrata, sappia cogliere le
                                         interrelazioni tra il rischio di credito e gli altri rischi, senza peraltro trascurare
                                         l’evoluzione del contesto esterno.
                                       Senza alcuna pretesa di esaustività e ben al di là di aspetti specifici che possono
                                       riguardare i singoli intermediari, si identificano qui di seguito gli obiettivi
                                       minimi e i correlati punti di controllo che si ritiene necessario che la Funzione
                                       di IA consideri nei suoi Audit Program, al fine di fornire la richiesta assurance in
                                       ordine all’efficacia ed efficienza della RMF.
                                       3.2.1 Obiettivi minimi di controllo
                                       • Collocazione e assetto organizzativo;
                                       • Disponibilità di adeguate risorse (umane, tecnologiche e informative);
                                       • Effettività del supporto nella definizione delle strategie e politiche creditizie
                                         e nella strutturazione delle deleghe;
                                       • Reporting line;
                                       • Verifica dell’efficacia dei controlli di 2° livello.
4 Circ. 285/2013 - TITOLO IV - Capitolo 3 – 3.4 Funzione di revisione interna (internal audit)
  “coerentemente con il piano di audit, la funzione di revisione interna:valuta la completezza, l’adeguatezza, la funzionalità, l’affidabilità delle
  altre componenti del sistema dei controlli interni, del processo di gestione dei rischi e degli altri processi aziendali, avendo riguardo anche
  alla capacità di individuare errori ed irregolarità. In tale contesto, sottopone, tra l’altro, a verifica le funzioni aziendali di controllo dei
  rischi e di conformità alle norme.
16

3.2.2	  Punti di controllo correlati
3.2.2.1	  Requisiti del Responsabile della RMF
Verificare:
• Che siano chiaramente definiti i criteri in merito alla selezione, nomina
  e revoca del Chief Risk Officer (CRO) e che questi siano effettivamente
  applicati;
• Che il CRO sia in possesso dei requisiti di indipendenza, professionalità,
  autorevolezza;
• Che al CRO sia garantito il diretto accesso all’OFSS e al Risk Committee,
  senza filtri o impedimenti e che vi sia tracciabilità documentale in ordine ad
  una regolare periodicità degli incontri tra il CRO e il Risk Committee nonché
  delle partecipazioni del CRO alle sedute consiliari dell’OFSS;
• Che la politica di remunerazione e incentivazione del CRO sia stata
  opportunamente definita nei suoi criteri ed effettivamente applicata e che
  risulti adeguata a non comprometterne l’indipendenza, l’autorevolezza e
  l’obiettività.
3.2.2.2	  Requisiti organizzativi della RMF
Verificare:
• Che la collocazione organizzativa e il posizionamento gerarchico del
  Responsabile della RMF garantiscano l’esercizio dell’effettiva e sostanziale
  attività di supporto all’OFSS nella definizione degli indirizzi strategici e delle
  politiche di governo e gestione dei rischi, con più specifico riferimento alle
  strategie creditizie;
• Che - specie nelle banche più complesse - la costituzione di specifici
  comitati di gestione dei diversi profili di rischio (e.g. comitati per i rischi di
  credito e operativi, comitato di liquidità, comitato finanza, comitato per
  l’asset and liability management), non rappresenti una possibile fonte di
  depotenziamento della RMF; al riguardo sarà necessario accertarsi che
  le diverse responsabilità e le modalità di intervento e di partecipazione ai
  Comitati da parte del CRO o soggetto delegato siano chiaramente definite,
  in modo da garantirne la completa indipendenza dal processo di assunzione
  dei rischi;
• Che alla RMF sia assicurata la disponibilità e l’agevole reperimento di ogni
  informazione rilevante e l’accesso ai dati per esercitare al meglio le proprie
  responsabilità;
• Che la RMF disponga di tool informatici a supporto delle attività, adeguati
  alle esigenze in termini di performance;
• Che il sistema delle deleghe creditizie sia operativamente assistito da
  dedicati ed efficaci sistemi informatici che consentano alla RMF di esercitare
  un puntuale controllo sul loro rispetto;
                                                                                     17

   • Che alla RMF sia assegnato un budget di spesa coerente con le proprie
     esigenze di funzionamento e che tale budget sia nell’effettiva disponibilità
     del suo Responsabile.
   3.2.2.3 Requisiti delle Risorse (umane e tecnologiche) della RMF
   Verificare:
   • Che la composizione quali/quantitativa delle risorse assicuri un mix di
     competenze non solo statistiche/quantitative ma anche di conoscenza del
     business, mercato e prodotti;
   • Che le risorse addette siano inserite in programmi di aggiornamento
     continuo e di job rotation tra funzioni aziendali di controllo;
   • Che anche il sistema premiante delle risorse addette alla RMF e della
     filiera creditizia non sia sbilanciata verso riconoscimenti dipendenti dal
     raggiungimento di obiettivi commerciali.
18

4. SVILUPPO DEI MODELLI DI RATING
In questo capitolo vengono sviluppate le tematiche attinenti al presidio dei
modelli avanzati di rating utilizzati sia ai fini regolamentari che gestionali. Si
precisa infatti che le pagine seguenti devono essere considerate una best-
practice da applicarsi regolarmente in entrambi i casi, in quanto le logiche di
sviluppo dei modelli ad uso gestionale sono le medesime di quelle dei modelli
ad uso regolamentare.
È opportuno sottolineare che la nuova disciplina di Vigilanza (ci si riferisce
in particolare alla Circolare 285/2013) non introduce novità sostanziali
sull’autorizzazione del metodo IRB e i nuovi requisiti del sistema IRB (Modelli,
Processi, IT).
4.1      Governance sui modelli avanzati del credito
La normativa definisce ruoli e responsabilità degli organi di supervisione
strategica, di gestione e controllo (nel modello ordinario/tradizionale,
rispettivamente CdA, Dg/Ad, Collegio Sindacale). L’Organo con Funzione
di Controllo, avvalendosi dell’apporto delle funzioni aziendali di controllo
(in particolare Convalida e IA) valuta, nell’ambito della più generale attività
di verifica del processo di gestione e controllo del rischio, la funzionalità e
l’adeguatezza del sistema di rating interno, nonché la rispondenza ai requisiti
previsti dalla normativa.
Come indicato nella Circ. 285/2013, l’Organo con Funzioni di Controllo vigila
sull’adeguatezza e sulla rispondenza del sistema di gestione e controllo dei
rischi, nonché sul processo ICAAP, ai requisiti stabiliti dalla normativa. Al fine di
svolgere in maniera ottimale tale compito, l’Organo deve disporre di adeguati
flussi informativi da parte degli altri organi aziendali e delle altre funzioni di
controllo interno.
Nelle Banche che adottano sistemi interni di misurazione dei rischi per la
determinazione dei requisiti patrimoniali, l’organo di controllo, avvalendosi
dell’apporto delle funzioni di controllo interno, valuta la funzionalità e
l’adeguatezza del sistema stesso, nonché la rispondenza ai requisiti previsti dalla
normativa.
La Banca d’Italia autorizza l’utilizzo di sistemi interni predisposti dalle banche
per il calcolo dei requisiti patrimoniali sul rischio di credito, subordinatamente
al rispetto dei requisiti organizzativi e quantitativi previsti. Il provvedimento di
autorizzazione ha valenza esclusivamente prudenziale.
Anche per il Sistema di Rating sono identificati i 3 livelli di controllo per quanto
concerne l’organizzazione dell’assetto generale del Sistema dei Controlli Interni.
4.2      Ruolo di RMF, Funzione di Convalida
La Normativa di Vigilanza della Banca d’Italia precisa una netta distinzione di
ruoli fra IA e Convalida, in quanto espressione di due diversi livelli di controllo,
con la responsabilità del 3° livello (Revisione Interna) di sottoporre a verifica il 2°
livello (Convalida). Tuttavia, a fronte del già citato principio di proporzionalità,
                                                                                        19

   non si può escludere a priori una certa complementarietà nell’operato delle due
   funzioni di controllo, soprattutto in determinate aree come quella dei Sistemi
   informativi.
   Per la Convalida la verifica dell’area dei Sistemi Informativi costituisce spesso
   una criticità, stante la sua elevata specificità e il rilevante impegno di risorse
   che richiederebbe una verifica approfondita di tutti gli aspetti trasversali (data
   quality, sicurezza fisica e logica, governance dei sistemi, ecc). Proprio per
   queste motivazioni, la IA deve procedere ad una verifica più accurata, in quanto
   spesso la Convalida si limita ad effettuare verifiche indirette e comunque molto
   circoscritte di queste aree.
   Dal momento che la Convalida non può esimersi dall’individuare le componenti
   dell’area dei Sistemi suscettibili di avere maggior impatto sul sistema IRB,
   occorre riuscire a creare temporaneamente, per ambiti di forte contenuto
   specialistico, di materialità dei dati, di proporzionalità, ecc. una sinergia (o per
   meglio dire una “cooperazione a due vie”) fra Convalida e IA, nello specifico:
   • La Funzione di Convalida segnala le aree di scopertura alla IA, che ne
     valuta l’inserimento nel proprio Piano annuale e comunica alla Funzione di
     Convalida gli esisti delle attività svolte, ai fini della Relazione annuale redatta
     da tale funzione;
   • IA segnala alla Funzione di Convalida, nell’ambito della propria attività
     ordinaria di audit, eventuali punti di attenzione suscettibili di impattare il
     sistema IRB in modo che ne tenga conto nell’ambito della pianificazione delle
     proprie attività.
   Tale “cooperazione a due vie” rappresenta un esempio di sana collaborazione
   tra funzioni aziendali di controllo, che spesso è stata sollecitata proprio dalle
   Autorità di Vigilanza.
   Gli aggiornamenti alla Circ. 285/2013, rappresentano anche un’importante
   occasione di rafforzamento del presidio dei rischi, stimolando le banche in una
   doppia ottica:
   • per quelle realtà ove la RMF è più matura si tratta di evolvere ulteriormente,
     raccogliendo i benefici di una visione gestionale dei rischi attraverso un
     percorso di rafforzamento già avviato;
   • per quelle situazioni più in divenire, è l’occasione per introdurre meccanismi
     e politiche di trattamento dei rischi più di natura gestionale aumentando il
     livello di interazione tra le funzioni di controllo.
   4.3      Ruolo di IA
   IA valuta la funzionalità del complessivo assetto dei controlli sul sistema di
   rating, con particolare attenzione al funzionamento del processo di Convalida e
   alla verifica della perdurante conformità del sistema IRB ai requisiti normativi. In
   particolare, a fronte di un’istanza per la richiesta di autorizzazione all’utilizzo dei
   sistemi regolamentari, provvede a:
   • redigere una relazione sugli accertamenti condotti in merito ai sistemi IRB,
20

  al loro utilizzo gestionale e al processo di convalida interna, attestandone il
  posizionamento rispetto a ciascuno dei requisiti organizzativi e quantitativi;
• predisporre, con cadenza almeno annuale, un parere circa il rispetto dei
  requisiti previsti per l’utilizzo dei sistemi avanzati del credito.
Nello specifico, i controlli di 3° livello sulle istanze di presentazione dei modelli
vertono sulle attività svolte dal Risk Management (sviluppo del modello) e dalla
Convalida (validazione del modello).
Le verifiche sono effettuate per valutare il “rischio modello”, cioè la possibilità
che vi siano errori sulle scelte metodologiche effettuate dal Risk Management
tali da inficiare la capacità predittiva/discriminante dei modelli.
I modelli costituiscono il cuore di un sistema IRB, in quanto è solo grazie al loro
corretto sviluppo che possono essere stimati i diversi parametri previsti dalla
normativa:
• PD (Probability of Default);
• LGD (Loss Given Default);
• EAD (Exposure at Default).
Per quanto concerne il calcolo degli RWA (Risk Weighted Assets) su cui viene
calcolato il capitale regolamentare, IA effettua approfonditi controlli atti a
verificarne la corretta determinazione (attuati tramite apposite funzioni di
ponderazione, che combinano tali parametri di rischio secondo le regole
predefinite dal regulator).
Tutti i sistemi di rating devono rispettare i seguenti requisiti:
• Documentabilità;
• Completezza;
• Replicabilità;
• Integrità;
• Omogeneità;
• Univocità;
• Aggiornamento.
IA provvede ad effettuare una serie di “test” atti a valutare la tenuta del modello
e le scelte metodologiche effettuate.
4.3.1 Verifiche sulla funzione di Convalida
IA deve effettuare delle opportune verifiche sui risultati dell’attività della
funzione di Convalida (su model design, back-testing, etc.) i quali devono essere
adeguatamente documentati con un’evidenza specifica su eventuali aspetti di
criticità.
                                                                                      21

   Per quanto riguarda l’attività di Convalida, vengono svolte delle analisi
   principalmente atte ad evitare le seguenti tipologie di rischio:
   • Inadeguatezza del processo di Convalida in merito alle disposizioni di
      carattere generale del sistema IRB;
   • Inadeguatezza del processo di Convalida in merito a tecniche, criteri e dati
      per la quantificazione dei parametri di rischio e indicatori di performance;
   • Inadeguatezza del processo di Convalida in merito alla struttura del sistema
      IRB.
   4.3.2 Verifiche sulla funzione di Risk Management
   IA svolge un’attività di verifica specifica sulla funzione di Risk Management
   per ciò che concerne il model design intesa come elaborazione e messa in
   opera del sistema IRB, in ossequio alle prescrizioni normative e coerentemente
   all’operatività aziendale e al contesto economico di riferimento. Sulla base dei
   criteri scelti nel planning della funzione di IA, vengono formalizzate verifiche
   focalizzate sull’elaborazione, sullo sviluppo e sulla ristima dei modelli, prestando
   particolare attenzione alla data quality.
   4.3.3 Use Test
   Il requisito d’uso (c.d. use test) del sistema di rating ai fini gestionali costituisce
   una “conditio sine qua non” per l’autorizzazione da parte dell’Autorità
   di Vigilanza all’utilizzo del sistema di rating per il calcolo del capitale
   regolamentare. Tale requisito può tuttavia essere soddisfatto con una certa
   gradualità:
   • nella fase antecedente alla richiesta formale di autorizzazione (c.d. pre-
      validazione), è sufficiente dimostrare l’utilizzo per tre anni del sistema IRB nei
      soli processi di concessione e rinnovo dei crediti, nonché per le attività di
      misurazione dei rischi (c.d. experience requirement);
   • nella fase di richiesta formale di autorizzazione deve invece essere
      soddisfatto integralmente lo use test, che richiede l’utilizzo dei sistemi di
      rating anche nei processi direzionali di allocazione interna del capitale e di
      governo della banca (ad esempio le politiche creditizie, pricing risk-adjusted).
   Compito di IA è quello di verificare nel continuo, nel novero delle attività
   pianificate annualmente, l’effettivo utilizzo del rating nel più ampio processo di
   gestione del credito, individuando la fase di origination (istruttoria-concessione)
   quale kick-off del processo e arrivando sino all’attività di monitoraggio del
   credito in bonis e del credito deteriorato.
22

5. ASSUNZIONE DEL RISCHIO DI
CREDITO
Il 15° aggiornamento della Circolare 263/2006, integrato nell’11° aggiornamento
della Circolare 285/2013, introduce nuovi presidi, tendenti a rafforzare i controlli
ex ante della RMF a supporto della fase di assunzione dei rischi per operazioni
di maggior rilievo. Al riguardo giova ricordare che nelle disposizioni contenute
nell’Allegato A (Disposizioni speciali relative a particolari categorie di rischio) al
Titolo IV – Capitolo 3 della Circ. 285/2013 si trovano gli elementi caratterizzanti
l’impianto di controllo interno, tra cui:
• il regolamento interno, che deve assicurare la coerenza della diversificazione
   dei vari portafogli esposti al rischio di credito con gli obiettivi di mercato e la
   strategia complessiva della banca;
• la documentazione inerente alla fase istruttoria, necessaria per effettuare
   un’adeguata valutazione del merito di credito del prenditore, sotto il
   profilo patrimoniale e reddituale e una corretta remunerazione del rischio
   assunto, nonché valutare la coerenza tra importo, forma tecnica e progetto
   finanziato; essa deve inoltre permettere l’individuazione delle caratteristiche
   e della qualità del prenditore, anche alla luce del complesso delle relazioni
   intrattenute;
• le procedure di utilizzo delle informazioni, che devono fornire indicazioni
   circostanziate sul livello di affidabilità del cliente (e.g. attraverso sistemi di
   credit scoring e/o di rating);
• le deleghe in materia di erogazione del credito, che devono essere
   commisurate alle caratteristiche dimensionali della banca, opportunamente
   formalizzate e periodicamente verificate nel loro esercizio.
La fase di assunzione del rischio di credito trova inoltre riferimento in disposizioni
normative che attengono a:
• Concentrazione dei rischi;
• Centrale dei rischi;
• Rating, eleggibilità garanzie;
• Rischio paese;
• Parti correlate e art. 136 del TUB.
Da annotare la collaterale presenza di altri rischi che in questo lavoro non
vengono trattati ma che sono strettamente connessi alla fase di assunzione
del rischio di credito e sui quali deve insistere un robusto sistema di controllo
interno:
• Governance Amministrativo-finanziaria (Legge 262/2007);
• Responsabilità amministrativa enti (Legge 231/2001 e correlato Modello di
   Organizzazione, Gestione e Controllo);
                                                                                       23

   • Antiriciclaggio (Legge 231/2007) ed embarghi;
   • Usura, trasparenza;
   • Conflitti d’interesse.
   Un aspetto di particolare rilievo assume, nei gruppi che utilizzano modelli interni
   di calcolo del merito creditizio ai fini regolamentari o anche solo gestionali, il
   controllo sul processo di calcolo della probability of default (PD) della clientela.
   Compito del sistema di controllo interno è, in tale ambito, assicurare che la
   misura della PD sia non solo correttamente calcolata ma anche effettivamente
   utilizzata nella fase di concessione (oltreché più in generale nella gestione del
   credito erogato).
   L’assunzione del rischio creditizio coincide con la fase di concessione del credito
   e comprende una serie di attività che vanno dalla iniziale valutazione del cliente
   e dell’operazione, sino alla messa a disposizione del finanziamento alla clientela
   nelle sue varie forme (cassa, firma, sostituzione) e nelle fasi operative di:
   • Origination e proposta;
   • Istruttoria e delibera;
   • Perfezionamento ed erogazione.
   L’assunzione del rischio creditizio deve essere preliminarmente supportata da un
   impianto regolamentare adeguato (in cui sono compresi indirizzi strategici, linee
   guida, poteri e deleghe, regole, procedure operative) così come richiamato dalle
   disposizioni di Vigilanza.
   Il sistema di controllo sul processo di concessione è chiamato ad essere efficace
   e robusto già nelle fasi istruttorie precedenti la delibera e comunque capace di
   intercettare tempestivamente le eventuali carenze intervenute nella concessione
   di un credito. In particolare deve avere l’obiettivo di assicurare l’assunzione di
   rischi coerenti con il RAF nel rispetto delle deleghe in materia di erogazione del
   credito e nel contempo accertare la:
   • completezza della documentazione necessaria per la valutazione del merito
      di credito del prenditore;
   • corretta remunerazione del rischio assunto;
   • coerenza complessiva delle operazioni;
   • qualità e l’efficacia dei filtri istruttori;
   • affidabilità e l’integrità dei sistemi.
   Parte rilevante assumono altresì le fasi di acquisizione delle garanzie (congruità/
   coerenza, tipologia, valore) e di perfezionamento e formalizzazione contrattuale
   dei finanziamenti, anche per i conseguenti riflessi in tema di percorribilità ed
   efficacia delle azioni di recupero in caso di default.
   Relativamente alle banche che utilizzano sistemi interni di calcolo dei requisiti
24

patrimoniali, la fase di concessione è strettamente connessa al processo di
attribuzione del rating, che ne costituisce elemento fondante nella valutazione
del merito creditizio e nell’ambito dell’effettivo utilizzo della misura sintetica di
rischio (c.d. use test,vds paragrafo 4.3.3).
5.1      Ruolo di RMF
Attesi anche i principi generali indicati dalle Nuove Disposizioni Prudenziali di
Vigilanza sulle caratteristiche dei controlli di secondo livello, tornano applicabili
alla RMF le disposizioni del Titolo IV – Cap. 3 – Par. 3.3 della Circ. 285/2013, che
riguardano:
• la fissazione dei limiti operativi all’assunzione delle varie tipologie di rischio;
• la verifica nel continuo dell’adeguatezza del processo di gestione dei rischi e
   dei limiti operativi;
• la valutazione della coerenza dei sistemi di misurazione e controllo dei rischi;
• l’emanazione di parere preventivo sulla coerenza con il RAF delle operazioni
   di assunzione dei rischi creditizi di maggior rilievo;
• il monitoraggio del rispetto dei limiti assegnati alle strutture operative.
Inoltre, anche per la fase di concessione, la RMF dovrebbe sviluppare e
applicare indicatori di anomalia dei sistemi di misurazione, così come su tutto
il processo creditizio e controllo dei rischi oltreché verificare l’adeguatezza e
l’efficacia delle misure prese per rimediare alle carenze riscontrate nel processo
di gestione del rischio.
Per la fase di assunzione dei rischi di credito, le disposizioni di vigilanza
richiedono quindi un’azione di presidio sia preventiva, sia in ottica di controllo
successivo. Si ritiene pertanto che i controlli di secondo livello debbano
presidiare la corretta applicazione del quadro di riferimento da parte delle
funzioni di primo livello in generale e, in modo particolare, l’effettiva e corretta
applicazione dei controlli da parte della filiera che presiede all’istruttoria
creditizia, verificando in tal modo la qualità del credito erogato.
La RMF dovrà adottare le modalità e gli strumenti di verifica più opportuni,
ivi inclusi controlli finalizzati a verificare singole posizioni di rischio, con un
approccio risk based che consenta di garantire la tempestiva evidenza di singole
situazioni/operazioni e fenomeni a particolare coefficiente di criticità.
Anche le fasi di attribuzione dei rating (per le banche che utilizzano sistemi
interni) e il loro utilizzo effettivo nel processo di concessione e gestione del
credito devono essere sottoposte a controlli di secondo livello nel rispetto delle
previsioni regolamentari. È pertanto necessario che la RMF individui e metta in
atto un processo di controllo sul calcolo delle PD utilizzate in sede di istruttoria e
delibera creditizia e sul suo effettivo e coerente utilizzo nella fase decisionale.
5.2      Ruolo di IA
L’attività richiesta all’IA dalla Circ. 285/2013 nella fase di concessione appare
                                                                                       25

   inquadrabile sia nella più generale previsione di controllare, anche attraverso
   visite in loco e di natura ispettiva, il regolare andamento dell’attività e
   l’adeguatezza dei presidi organizzativi e delle diverse componenti del sistema
   di controllo interno, ivi compresi gli strumenti di misurazione e controllo dei
   rischi, sia in specifiche previsioni atte a verificare il rispetto dei limiti previsti dai
   meccanismi di delega, il pieno e corretto utilizzo delle informazioni disponibili
   nelle diverse attività, l’efficacia della RMF di fornire pareri preventivi sulla
   coerenza con il RAF delle operazioni di maggior rilievo.
   Una particolare attenzione, sia dei controlli di secondo livello che da parte
   dell’IA deve essere dedicata alle concessioni assunte nei confronti di clienti in
   difficoltà e/o deteriorati.
   In altri termini l’IA deve accertare – nell’ambito delle prerogative del ruolo – la
   regolarità delle diverse attività che compongono il processo di assunzione del
   rischio di credito (origination, istruttoria, proposta, delibera, raccolta garanzie,
   perfezionamento contrattuale, erogazione/attivazione) e valutare il complesso
   dei presidi organizzativi, applicativi, di reporting e controllo, con riferimento sia
   al primo che al secondo livello.
   Pur considerato che le nuove disposizioni di Vigilanza prevedono a carico della
   RMF nuovi ambiti di responsabilità, l’attività di IA non ne risulta compressa o
   ridotta ma, anzi, essa dovrà giocoforza riferirsi nelle proprie verifiche con ancora
   maggior attenzione all’attività della funzione di secondo livello che, come visto,
   nella fase di concessione del credito è ora chiamata a interventi di controllo più
   estesi e approfonditi.
   Per poter assicurare compiutamente – nella fase di concessione del credito
   – le prerogative del ruolo richieste dalle disposizioni di Vigilanza, è pertanto
   necessario che l’IA si doti di strumenti e metodologie in grado di osservare e
   valutare l’efficacia dei controlli di primo e di secondo livello, in modo da poter
   intercettare posizioni o fenomeni di anomalia la cui presenza potrebbe far
   presumere il malfunzionamento del sistema. Per fare questo è necessario che
   l’attività dell’IA sia supportata da flussi informativi tempestivi sugli output del
   processo di concessione e dei controlli di secondo livello, in particolare qualora
   da questi ultimi emergano situazioni di particolare criticità e gravità.
   L’attività dell’IA si ritiene possa essere ricondotta ai seguenti driver di controllo:
   • Affidabilità dell’impianto regolamentare e dei sistemi informatici a supporto
      della fase di concessione;
   • Impianto (metodologie, strumenti) a supporto dell’attività di controllo di
      secondo livello e dell’efficacia dell’attività della RMF;
   • Fenomeni e singoli casi con caratteristiche di eccezione la cui presenza
      potrebbe far potenzialmente presumere un malfunzionamento del sistema di
      controllo sia di primo che di secondo livello;
   • Esistenza di comportamenti anomali rispetto al quadro regolamentare;
   • Efficienza ed efficacia dell’iter di concessione creditizia (filtri e pareri istruttori,
26

   pareri di procedibilità e conformità).
La valutazione da parte dell’IA dell’impianto che supporta il sistema di controllo
di secondo livello sulla fase di concessione del credito e della sua messa in atto,
deve accertarne la capacità di verificare nel continuo l’adeguatezza del processo
di gestione dei rischi e dei limiti operativi richiesta dalla normativa di Vigilanza,
anche per la fase di assunzione del rischio creditizio.
In particolare la RMF dovrà produrre documentazione e flussi informativi atti
a poter valutare da parte dell’IA l’affidabilità e robustezza delle metodologie
e degli strumenti utilizzati, nonché dell’attività di controllo effettuata e degli
interventi individuati e attuati per rimediare alle carenze riscontrate.
Attraverso l’analisi di fenomeni andamentali di potenziale criticità riguardanti
il credito erogato, l’IA può verificare indirettamente l’adeguatezza del sistema
di controllo, approfondendo e valutando (nel continuo o periodicamente) se le
eccezioni rilevate possono ricondurre a malfunzionamenti del sistema stesso, e
formulare conseguenti proposte / raccomandazioni di miglioramento.
Si possono individuare i seguenti ambiti di dettaglio significativi che IA deve
considerare nell’esecuzione delle verifiche sulla fase di concessione, quale livello
minimo di verifica:
• il corredo documentale a supporto della fase di valutazione istruttoria
   (completezza e affidabilità);
• l’attendibilità dei dati attinenti alla posizione di rischio;
• la corretta composizione dei gruppi;
• la correttezza della formalizzazione contrattuale;
• la coerenza importo/tipologia di finanziamento e progetto/esigenze
   finanziate (forme tecniche, modalità di rimborso, scadenza,….);
• l’adeguatezza delle garanzie, la loro corretta acquisizione e evidenza nei
   sistemi;
• la corretta attribuzione del rating (qualità e tracciabilità dei dati quantitativi e
   qualitativi);
• la coerenza dell’affidamento con le politiche creditizie;
• il rispetto dei limiti di concentrazione / operazioni rilevanti;
• il rispetto delle deleghe e delle facoltà gestionali da parte dei diversi
   soggetti autorizzati e affidabilità dei sistemi di calcolo delle facoltà;
• gli adempimenti connessi alle diverse regolamentazioni di legge e di settore
   (parti correlate, art. 136 del TUB,...);
• la coerenza dell’erogazione con le previsioni contenute nella delibera.
Le verifiche svolte, usualmente su base campionaria o su specifiche situazioni
                                                                                       27

   anomale, saranno ovviamente orientate sia a valutare la correttezza dell’operato
   delle strutture, sia la complessiva tenuta del sistema di controllo di secondo
   livello.
   Alla luce dei recenti esercizi effettuati dalla BCE nell’ambito dell’avvio del
   Meccanismo di Vigilanza Unico sui principali gruppi bancari (Asset Quality
   Review) si ritiene necessario che l’IA attui una particolare vigilanza sul
   livello di presidio garantito dal sistema di controllo interno per la corretta
   rappresentazione nel sistema informativo degli elementi quantitativi e qualitativi
   relativi all’assunzione di un rischio creditizio.
28

6. GESTIONE E MONITORAGGIO DEL
CREDITO
Definite e sviluppate le regole che presidiano le attività di erogazione, il
monitoraggio della relazione nel tempo costituisce l’ambito di intervento
maggiormente variegato e complesso che coinvolge diverse funzioni aziendali
(business, credito, organizzazione, operation) oltre alle funzioni di controllo di
secondo e terzo livello e costituisce il terreno di maggior confronto.
Il monitoraggio del credito si realizza attraverso tutte quelle attività dirette a
rilevare gli eventi di rischio (opportunamente pre-classificati e codificati) che
possono emergere a carico dei soggetti finanziati nel corso del tempo e assume
rilevanza nell’orientare la gestione operativa delle relazioni fiduciarie al fine di
prevenire/mitigare i rischi patrimoniali/economici connessi al deterioramento dei
profili creditizi nelle diverse gradazioni fino al default.
La gestione, il controllo andamentale e il monitoraggio delle esposizioni
creditizie, da riferire a tutti gli aspetti, sia gestionali che di rischio, peraltro in
continua trasformazione che possono manifestarsi nel corso dell’esistenza di
un rapporto fiduciario, devono essere svolti con sistematicità, avvalendosi
di procedure efficaci. Ai fini della gestione dei rischi è indispensabile, come
già detto, la puntuale rilevazione delle posizioni che presentano segnali di
anomalia tali da far prefigurare un rischio finanziario (ritardi nell’assolvimento
degli obblighi assunti) o economico (perdite per il mancato rimborso delle
obbligazioni assunte).
L’attuale contesto di riferimento richiede dinamismo e prontezza di analisi dei
rischi aziendali in corso; in tal senso, la gestione ed il monitoraggio del credito
assumono rilevanza strategica in termini di controllo continuo della rischiosità
assunta in coerenza con il merito creditizio espresso dai prenditori e con il RAF
vigente.
Le turbolenze in atto nel mercato, i mutamenti continui e veloci nei settori
economici di riferimento, l’accresciuta variabilità dei rischi, rendono
indispensabile l’adozione di politiche di gestione del portafoglio creditizio che
privilegino un ruolo proattivo attraverso il costante e continuo confronto con gli
imprenditori e le famiglie, l’analisi delle iniziative in atto e la valutazione attuale e
prospettica dei profili economici, finanziari e patrimoniali.
Il grado di successo e l’efficacia della gestione nella prevenzione del rischio di
credito sarà direttamente proporzionata al grado di conoscenza dei prenditori,
alla consapevolezza delle problematiche presenti e alla tempestività degli
interventi di riequilibrio dell’assetto finanziario in coerenza con il business
aziendale e dei redditi prodotti/attesi, anticipando l’emersione di elementi
andamentali interni ed esterni negativi (ad esempio il mancato pagamento di
rate di finanziamenti poliennali) che altrimenti sorgerebbero.
D’altra parte laddove le mutate condizioni del prenditore siano valutate in
modo negativo e non risolvibili, è di fondamentale importanza assumere piena
consapevolezza dei rischi assunti, da valutare e classificare adeguatamente,  
                                                                                          29

   attivando prontamente le iniziative gestionali (compreso il recupero coattivo) al
   fine di evitare l’incremento delle esposizioni in atto e tutelare i crediti vantati.
   Nell’ambito del monitoraggio del credito, il controllo gestionale e la corretta
   esecuzione dei controlli di primo livello assumono rilevanza cruciale ai fini di un
   efficace Sistema dei Controlli Interni a presidio dell’attività di miglioramento
   continuo della qualità del credito.
   Le funzioni commerciali e creditizie devono presidiare nel continuo la qualità del
   credito erogato e il processo di recupero dei crediti deteriorati opportunamente
   e prontamente classificati nelle diverse categorie previste. Tali funzioni devono
   assicurare la corretta e puntuale esecuzione dei controlli previsti coinvolgendo
   le funzioni di controllo di II e III livello per gli eventuali miglioramenti ritenuti
   indispensabili da conseguire nella rilevazione dei rischi e nella definizione delle
   norme e delle procedure a supporto.
   I controlli di primo livello devono, ad esempio, garantire:
   • l’utilizzo coerente delle linee di credito concesse con le indicazioni e le
      condizioni deliberate,
   • il rispetto delle politiche creditizie, dei limiti e delle deleghe presenti in
      materia di sconfinamenti,
   • la verifica puntuale degli eventi andamentali interni ed esterni e la pronta
      attivazione delle azioni gestionali conseguenti (ad esempio dare corso a una
      revisione straordinaria delle posizioni interessate da eventi di rilievo),
   • la tempestiva revisione del merito creditizio della clientela, con logiche “risk
      based”, delle linee di credito soggette a revoca e dei rating  attribuiti,
   • il permanere dei requisiti di eleggibilità e la congruità del valore delle
      garanzie acquisite,
   • l’equilibrio tra il pricing applicato e la rischiosità espressa,
   • la puntuale, corretta e coerente classificazione amministrativa delle posizioni,
   • la tempestiva attivazione delle azioni di recupero,
   • l’applicazione di adeguate e coerenti  rettifiche di valore dei crediti.
   L’attività di gestione e monitoraggio del credito anomalo ricomprende sia le
   iniziative volte a gestire situazioni di transitoria difficoltà del cliente (past due
   oltre 90 giorni, incagli), sia le attività gestionali svolte tramite azioni giudiziali
   o stragiudiziali poste in essere per ridurre le perdite derivanti dal default della
   controparte (sofferenze).
   In particolare, la gestione del credito anomalo riveste significativa importanza
   in ottica di massimizzare il valore e le tempistiche del recupero già prima della
   fase patologica (e.g. classificazione a sofferenza). Una adeguata cultura aziendale
   di gestione di tali crediti nella fase precedente al contenzioso consente
   di anticipare le fasi di individuazione ed analisi delle posizioni vulnerabili
30

per velocizzare gli interventi correttivi attraverso una concreta e diretta
responsabilizzazione delle funzioni aziendali di business interessate e una più
fluida interazione dei gestori con le strutture di controllo crediti.
Rilevano in argomento le politiche adottate in tema di budget relativamente al
peso attribuito agli obiettivi di qualità del credito ed alla correlazione degli stessi
con il sistema premiante interno.
6.1      Ruolo di RMF
La nuova disciplina prudenziale ha rafforzato i profili di responsabilità della
funzione di Risk Management, il cui ruolo rappresenta il fulcro dei controlli di
secondo livello in materia di rischio di credito.
La RMF è chiamata ad assolvere un importante e più esteso ruolo nella
gestione dei rischi di credito. In particolare alle tradizionali attività (sistema dei
rating, politiche creditizie, deleghe ed autonomie, etc.) alla RMF è richiesto il
monitoraggio nel continuo dell’effettivo presidio della rischiosità del portafoglio
creditizio attraverso analisi del rischio da eseguirsi anche su singole posizioni e
un confronto ricorrente con le funzioni di business, diretto peraltro ad accrescere
la complessiva cultura dei controlli presente in azienda.
Deve assicurare nel continuo l’adeguatezza di tutte le fasi del processo creditizio
e la sostenibilità dei rischi assunti, adottando con dinamismo e prontezza le
iniziative di orientamento e di mitigazione necessarie (ad esempio prevedendo
limiti/blocchi per alcune tipologie di linee di credito, di settori economici, di
zone geografiche oppure attraverso la riduzione e/o il blocco delle deleghe
operative e dei livelli di autonomia esistenti).
In primo luogo la RMF deve accertarsi in modo organico e continuativo
della funzionalità, della coerenza e dell’efficacia dei controlli di primo livello
distribuiti lungo tutto l’arco temporale di vita della relazione (assunzione del
rischio, monitoraggio del rischio e dei correlati livelli di redditività, sviluppo
della relazione, recupero dell’esposizione), instaurando una interazione critica e
durevole con le unità di  business (cfr. anche capitolo reporting) anche al fine di
garantire la puntuale manutenzione/revisione di tali verifiche coerentemente con
l’evoluzione dei rischi assunti.
Le evidenze anche di dettaglio a supporto dei controlli di primo livello sono
utilizzate dalla RMF per lo sviluppo di analisi di insieme dei fenomeni creditizi
in atto o potenziali, affinate e sviluppate sempre con logiche “risk based” allo
scopo di assicurare nel tempo:
• la conformità gestionale con gli obiettivi strategici (RAF) e le norme esterne
   ed interne,
• un adeguato livello di efficacia dei controlli di primo livello,
• la corretta misurazione dei rischi,
• la tempestiva attivazione delle azioni di mitigazione/riduzione dei rischi
   assunti,
                                                                                        31
• la puntuale e periodica informativa all’OFSS.

   In tal senso possono essere sviluppate numerose analisi (di insieme e di
   dettaglio) che, unitamente ai test operativi specifici da eseguirsi su singole
   posizioni, variamente campionate, focalizzino l’attenzione sui punti di debolezza
   osservati nella gestione dei rischi; esiti questi da rappresentare sia come
   fenomeno che in dettaglio (liste specifiche) alle strutture di business richiedendo
   adeguate azioni correttive da sottoporre a specifico follow up.
   Peraltro dall’attività di monitoraggio possono emergere miglioramenti e
   correzioni da apportare alle attività di misurazione, controllo e governo del
   rischio.
   6.2      Ruolo di IA
   L’Internal Audit assicura periodiche verifiche sull’affidabilità ed efficacia del
   complessivo processo di gestione e monitoraggio del credito (completezza,
   adeguatezza, funzionalità, affidabilità).
   Di norma IA utilizza, a supporto dell’attività svolta, i sistemi informativi in
   uso presso le altre funzioni della banca e sviluppa, quando possibile o
   ritenuto necessario, sistemi di analisi di dati indipendenti ed esclusivi diretti
   principalmente a misurare la solidità del Sistema dei Controlli Interni (SCI).
   A tal fine, in considerazione del ruolo assegnato dalle Disposizioni di Vigilanza
   alla RMF, nell’ottica di un efficiente sistema di controlli interni aziendale
   basato su tre livelli, la pervasività delle verifiche operative di audit nell’ambito
   del controllo andamentale e del monitoraggio delle singole esposizioni sarà
   calibrata in funzione della robustezza che caratterizza il secondo livello di
   controllo nella singola realtà aziendale. In particolare, in sistemi di controllo
   maturi, quindi con funzioni di secondo livello robuste e ben strutturate, è
   assolutamente legittimo accrescere proporzionalmente il livello di “reliance”
   da parte del terzo livello sulle conclusioni raggiunte dal secondo livello, in una
   logica di costi/benefici del complessivo SCI. Il grado di “reliance” sulle attività
   di verifica svolte dalla funzione di controllo dei rischi non può, in ogni caso,
   prescindere dalle conclusioni raggiunte in sede di valutazione sull’adeguatezza
   della funzione stessa, nell’ambito dell’attività di audit annualmente svolta sulla
   struttura di secondo livello.
   Una valutazione preliminare sul modello di monitoraggio dovrebbe configurarsi
   nell’individuare l’effettivo presidio da parte della RMF di tutti gli ambiti rilevanti
   individuati dalla normativa di riferimento.
   Più sarà in evidenza la ricchezza, la puntualità e l’efficacia dei controlli di secondo
   livello, più in generale le attività di III° livello svolte da IA si concentreranno
   potenzialmente sui test di efficienza/efficacia di tali controlli e sull’impianto del
   complessivo processo di monitoraggio andamentale. Di contro, carenze nel
   sistema dei controlli di secondo livello orienteranno IA ad eseguire maggiori e
   più diffusi test operativi sui controlli di primo livello.
   Nel presente lavoro si individuano i principali ambiti di intervento e obiettivi di
   controllo di IA, con specifico riguardo alle attività di verifica poste in essere e/o
   attese dalla RMF in materia di monitoraggio del credito sulla quale è prevedibile
   una intensificazione dell’attività di audit.
32

Fondamentale in argomento è l’efficienza e l’efficacia dell’organizzazione,
obiettivo primario del sistema dei controlli interni, attraverso un’adeguata
regolamentazione interna del processo di monitoraggio del credito unitamente
ad una puntuale e precisa attribuzione di compiti e responsabilità alle strutture e
ai ruoli.
Il follow up delle azioni correttive posto in essere a seguito delle criticità
(esposizione al rischio) rilevate dal Sistema dei Controlli Interni assume
importanza crescente in funzione dei diversi obiettivi che si propone:
• avvenuta mitigazione/riduzione dei rischi rilevati;
• rilevanza/aggiornamento del rischio effettivo espresso dai sottostanti
   processi per i quali le azioni di miglioramento pianificate non sono ancora
   state poste in essere;
• solleciti alle funzioni “owner” e ricorso alle attività di “escalation”;
• necessità di rivedere l’intensità di classificazione del rischio rilevato ed
   eventuali miglioramenti da apportare alle procedure di audit.
Di seguito si riportano due esempi al fine di rappresentare in modo più
approfondito quali potrebbero essere le aree di azione e di competenza delle
funzioni di controllo su specifici fenomeni di rischio.
                            Livello di arretrato nella revisione delle posizioni con affidamenti soggetti a revoca.
    Le funzioni di business attraverso l’attività di gestione e di esecuzione degli associati controlli di primo livello (nelle diverse posizioni
    gerarchiche/funzionali) devono assicurare la corretta e puntale attività di revisione del merito creditizio della clientela facilitata evidenziando
    il grado di arretrato presente e le strutture outlier sulle quali intervenire.
    La RMF, utilizzando gli stessi dati elementari, estenderà l’analisi a specifiche caratteristiche di rischio (rating controparte, per settore
    economici, per tipologia di linea di credito, per zona geografica, etc.) i cui esiti supporteranno i giudizi sul presidio effettivo dei rischi e
    dovranno essere peraltro oggetto di specifiche iniziative nei confronti delle strutture di business al fine di orientarne l’attività di revisione.
    L’IA dall’analisi della reportistica comune e, qualora ritenuto necessario, attraverso test operativi specifici, valuterà l’affidabilità e l’efficacia
    dei controlli di primo e secondo livello, individuando le eventuali criticità presenti, i fattori causali all’origine di tali problematiche e le
    iniziative di correzione/mitigazione da apportare al fine di fornire un giudizio di adeguatezza sul presidio dei rischi e assicurare solidità e
    coerenza alle attività di verifica.
                                                                         Mutui edilizi
    Le funzioni di gestione e controllo di primo livello, nelle diverse articolazioni presenti, dovranno assicurare e monitorare il buon andamento
    delle iniziative imprenditoriali sottostanti nel rispetto delle condizioni definite e deliberate.
    La RMF, per apprezzare l’effettivo presidio dei rischi, dovrà analizzare più in dettaglio anche attraverso test operativi l’andamento dei rischi
    in corso (maturity iniziative edilizie, rapporto esposizioni rispetto al valore di costruzione in corso, etc.) e segnalare alle funzioni di business
    le criticità riscontrate e le azioni gestionali attese per la corretta gestione del rischio.
    L’IA valuterà attraverso le analisi di insieme e test operativi specifici la completezza, l’effettività e l’efficacia dei controlli di primo e secondo
    livello, le eventuali anomalie presenti e gli ambiti di miglioramenti da perseguire per fornire un giudizio di adeguatezza del processo a
    presidiare correttamente i rischi in corso.
                                                                                                                                                         33

   6.3      Monitoraggio crediti in bonis
   Per quanto in precedenza anticipato, è opportuno qui ribadire che un adeguato
   processo di monitoraggio deve trovare attuazione per tutte le relazioni
   fiduciarie, anche quindi per quelle in bonis, attraverso tutte quelle attività che
   in primis la linea di business/società ma nche la stessa capogruppo (nel caso
   di gruppi bancari) devono porre in essere per individuare tempestivamente
   i sintomi di un possibile deterioramento della qualità creditizia della clientela
   (capacità di credito o di rimborso) e attivare per tempo le azioni a tutela delle
   ragioni di credito.
   La tempestiva individuazione e la coerente gestione dei clienti che presentano
   un deterioramento del profilo di rischio consentono infatti d’intervenire nella
   fase antecedente lo stato di default (cioè quando la controparte gode ancora di
   un sufficiente merito di credito) con le seguenti azioni:
   • controllando l’esposizione, fino al suo totale recupero quando necessario,
      con un positivo impatto in termini di EAD. E’ noto, infatti, come l’esposizione
      - durante la fase precedente il default ed in assenza di misure restrittive -
      tenda ad aumentare al crescere delle difficoltà finanziarie della controparte.
      La capacità d’individuare tempestivamente i sintomi di deterioramento
      consente di gestire la situazione traendo vantaggio da qualunque possibilità
      di riduzione dell’esposizione esistente, come pure di declinare ulteriori
      richieste di linee da parte del cliente;
   • ottimizzando le condizioni per la successiva fase di recupero, richiedendo -
      nei limiti consentiti dalla normativa di riferimento - garanzie reali e/o personali
      aggiuntive, creando presupposti economici/finanziari/legali favorevoli alla
      successiva attività di workout e, infine, migliorando il risultato dell’attività di
      recupero, con conseguente riduzione della LGD.
   Nella fase di monitoraggio possono essere individuate due tipologie di attività,
   in funzione della fonte informativa utilizzata e della finalità:
   • il monitoraggio giornaliero delle anomalie (tipicamente di primo livello);
   • la sorveglianza sistematica (che coinvolge anche la RMF).
   In entrambi le fasi è necessario che l’Entità disponga di appropriati strumenti
   informatici e processi che consentano la tempestiva individuazione di eventuali
   segnali di peggioramento del rischio di credito.
   6.3.1 Monitoraggio giornaliero
   Il monitoraggio giornaliero delle posizioni consiste nel recupero ed analisi delle
   informazioni rivenienti dalla gestione giornaliera della relazione con il cliente
   (ad esempio sconfinamenti in conto corrente e/o nelle linee collegate all’incasso
   di effetti commerciali, notizie negative sul prenditore, andamento del titolo in
   caso di società quotate, etc.). In ogni caso, qualsiasi occasione di contatto con
   il cliente (incluse quelle non strettamente legate alla gestione del credito) può
   rappresentare un’opportunità di acquisire informazioni significative, al fine di
   cogliere tempestivamente eventuali anomalie e/o segnali di deterioramento
34

della capacità di credito della controparte. Nel caso in cui siano stati previsti
covenant di tipo finanziario, gli stessi devono essere debitamente monitorati ed
ogni eventuale deroga deve prontamente riflettersi nei rapporti con il cliente e
nei termini dell’operazione (ad es. commissioni relative a waiver, inasprimento
dei margini, modifiche nelle garanzie, etc.). Infine, con particolare riferimento alle
garanzie assunte di tipo reale, l’evoluzione del loro valore di mercato nel tempo
deve essere oggetto di monitoraggio, al fine di coglierne tempestivamente
possibili segnali di deprezzamento.
6.3.2 Sorveglianza Sistematica
Attesi gli obiettivi principali della sorveglianza sistematica (pronta individuazione
dei clienti che presentano un deterioramento del profilo di rischio e la
tempestiva definizione delle azioni più appropriate da porre in essere) questa
può trovare attuazione attraverso strumenti informatici di cui - come detto
- l’Entità deve essere dotata, idonei per elaborare informazioni provenienti
da fonti diverse, con l’obiettivo di fornire alle figure dedicate all’attività di
monitoraggio (sia di primo che di secondo livello) l’elenco delle controparti che
evidenzino specifici indicatori di rischio ed alle quali, pertanto, andrà riservata
particolare attenzione in aggiunta al monitoraggio giornaliero effettuato dalla
funzione di business responsabile della gestione della relazione, con il supporto
della RMF. Tali indicazioni potranno essere il risultato di una combinazione di
valutazioni di carattere generale (rating, classificazione del settore economico,
etc.) e contingenti (movimentazione del conto, indebitamento v/ il sistema, etc.).
Generalmente le azioni poste in essere nella fase di monitoraggio sono
finalizzate alla regolarizzazione della posizione per evitare il passaggio a default,
ed includono le seguenti possibili opzioni:
• la riduzione dell’esposizione e la richiesta di nuove garanzie a supporto, nel
   rispetto delle leggi locali esistenti;
• la sottoscrizione, da parte del cliente, di un piano di rientro con il quale lo
   stesso riconosce il debito, rinuncia alle linee di fido e si obbliga a rimborsare
   l’Entità in un determinato periodo di tempo da questa ritenuto congruo
   (normalmente non eccedente i 12 mesi).
La regolarizzazione della posizione (indipendentemente dal segmento di
appartenenza del cliente) deve avvenire di regola entro i termini definiti dalle
Autorità di Vigilanza locali per la classificazione automatica nella classe di “Past
Due” e “Default”. Deve essere sempre assicurata la coerenza tra modalità di
gestione del recupero e quantificazione degli accantonamenti a perdite da una
parte e la classificazione gestionale della posizione, nel rispetto delle specifiche
norme emanate in materia dagli Organi di Vigilanza.
In ogni caso, deve essere evitato che sforzi finalizzati al recupero parziale della
creditoria o incertezza di comportamenti nella fase gestionale della posizione
causino ritardi nella classificazione a default, mettendo così a repentaglio il
risultato finale dell’attività di recupero.
                                                                                       35

   6.3.3 Sistema dei rating interni
   Il sistema dei rating generalmente adottato dalle banche costituisce il principale
   strumento di rilevazione dei rischi e di orientamento gestionale del credito (cfr.
   lo specifico capitolo 4).
   La RMF, owner del complessivo processo ai fini regolamentari, deve dare
   assicurazione sul corretto uso gestionale dello strumento attraverso test
   specifici, peraltro diretti ad affinare/migliorare lo stesso strumento, sia su singole
   posizioni di rischio che su fenomeni di insieme.
   Ad esempio sono attese:
   • Analisi periodiche (trimestrali) in ordine ai rating assegnati e relative
      “probabilità di default” (individuale e di classe), sviluppate e diversificate in
      relazione a diversi elementi distintivi propri delle posizioni affidate (e.g. privati
      o aziende) o connessi al complesso gestionale (e.g. posizione in arretrato di
      revisione, evoluzioni esposizioni non coerenti con gli obiettivi assegnati);
   • Analisi sui trend manifestati dai rating (investment grade AA1-B1, speculative
      grade B2-D3, watch E1-E3);
   • Verifiche su correlazione rischio rating con condizioni applicate;
   • Analisi arretrato rating review con evidenziazione delle strutture con
      maggiori arretrati;
   • Analisi override eseguiti;
   • Correlazione matrice di migrazione con andamento settori economici di
      appartenenza (vedi anche coerenza con le politiche creditizie adottate);
   • Analisi trend  per zona geografica di riferimento con evidenziate le strutture  
      che evidenziano le peggiori performance;
   • Analisi per modello di servizio applicato.
   Oggetto di esami puntuali devono essere i tempi di deterioramento del credito
   (da Bonis agli stati di default), le cause di deterioramento e la coerenza delle
   azioni gestionali di mitigazione poste in essere dalle strutture operative nelle fasi
   precedenti gli stati di default (esecuzione di specifici test operativi).
   Le analisi del portafoglio caduto in default devono essere indirizzate anche ad
   eseguire test di validità predittiva del sistema di rating adottato.
   L’attività di audit sarà indirizzata anche ad apprezzare le iniziative assunte per
   il miglioramento dei processi, il monitoraggio delle azioni correttive proposte,
   l’effettiva ed efficace comunicazione con le altre strutture della Banca (anche con
   riferimento all’OFFS) e la tracciabilità assicurata all’intero processo di controllo.
   6.3.4 Politiche creditizie
   La RMF deve assicurare la presenza di reportistica adeguata a supportare il
   monitoraggio degli obiettivi gestionali delle politiche creditizie adottate a livello
36

strategico e poi poste in essere dalle strutture di gestione ed erogazione del
credito.
Sono attese analisi periodiche  dirette a verificare il conseguimento o
meno degli obiettivi gestionali assegnati dalle politiche creditizie (sviluppo,
riqualificazione, riduzione delle linee di credito in funzione della rischiosità del
settore economico di appartenenza e delle caratteristiche di rischio delle singole
relazioni fiduciarie).
I risultati delle analisi devono essere aggregati per unità organizzative
responsabili della relazione commerciale con i clienti (Filiali, Centri Imprese,
Aggregazioni Territoriali, Unità di Business, Strutture Centrali) evidenziando gli
scostamenti quantitativi e qualitativi più rilevanti. Verifiche generali sono attese
dalla RMF in ordine alla coerenza delle condizioni economiche applicate.
Da tali attività, ai fini del mantenimento dell’equilibrio atteso tra le Politiche
Creditizie effettivamente adottate ed il RAF di riferimento, possono emergere
iniziative di mitigazione urgente dei rischi (e.g. mirati blocchi operativi) e/o di
modifiche da apportare alle stesse indicazioni di orientamento gestionale del
credito.
La RMF corrobora le analisi di insieme attraverso verifiche sistematiche da
eseguirsi su un numero di posizioni appositamente campionate in relazione a:
• incoerenza con gli obiettivi gestionali,
• degradamento rating e default,
• condizioni applicate,
• specificità e varietà delle linee di credito concesse (e.g. rapporto presentato/
   scaduto, rapporto “Loan To Value – LTV ” assunto nell’erogazione dei mutui
   ipotecari).
La RMF previa analisi dei fattori causali alla base delle anomalie riscontrate e
individuazione dei comparti maggiormente interessati (singole unità produttive,
zone territoriali, tipologia prodotto, tipologia clienti, etc.), deve assicurare
adeguata tracciabilità e follow up alle iniziative correttive poste in essere
nei confronti delle strutture di business interessate (credito, commerciale,
organizzazione, operation).
L’IA fornirà un giudizio di adeguatezza complessiva del processo ripercorrendo
le verifiche eseguite dalle funzioni di primo e secondo livello dei controlli ed
effettuando all’occorrenza specifici test operativi.    
6.3.5 Revisione periodica linee di credito continuative
e crediti a scadenza
La sana e prudente gestione del credito ed il corretto monitoraggio delle
relazioni commerciali non possono prescindere da una puntuale revisione
periodica (ordinaria: annuale – straordinaria: ad evento) del merito creditizio
attribuito alla clientela e delle linee di credito continuative (a revoca) concesse e
dalla regolarità di rimborso dei finanziamenti alle scadenze prefissate.
                                                                                      37

   L’esigenza di sottoporre a revisione le posizioni di rischio per essere sottoposte
   all’esame circa il permanere dei requisiti di affidabilità e all’adozione dei criteri
   gestionali (sviluppo, mantenimento, abbandono) è direttamente proporzionata
   agli indici di rischiosità espressi (e.g. rating categoria watch o eventi
   particolarmente significativi quali una rilevante perdita di esercizio).
   Occorre anche considerare che nel contesto economico e imprenditoriale
   di riferimento la rinegoziazione e la ristrutturazione di un debito, motivato
   dall’esigenza di riequilibrare i flussi finanziari del business nel complesso
   valutato sostenibile, deve essere considerata una normale operazione creditizia,
   soprattutto nelle circostanze nelle quali non si registrerebbe un calo delle
   garanzie e della redditività.
   La RMF deve assicurare, attraverso un’attività continua di monitoraggio
   (a periodicità regolare e prestabilita) e di azioni correttive eventualmente
   necessarie, il corretto svolgimento del processo (% di arretrato di revisione nelle
   classi di rating più rischiose possono nascondere crediti deteriorati non ancora
   puntualmente classificati) anche con riferimento al rispetto dei limiti assegnati
   alla filiera creditizia in tema di autonomie creditizie (test campionari specifici).
   Sono attese analisi e report sulla consistenza ed evoluzione dell’arretrato
   presente nella revisione delle posizioni di fido per rischiosità e strutture
   responsabili del seguimento.
   La RMF deve sempre assicurare la tracciabilità e la corretta archiviazione della
   documentazione a supporto delle iniziative assunte (ad esempio comunicazione
   agita vs. strutture credito e OFFS).
   L’IA fornirà un giudizio di adeguatezza complessiva del processo ripercorrendo
   le verifiche eseguite dalle funzioni di  primo e secondo livello dei controlli ed
   effettuando all’occorrenza specifici test operativi.    
   6.3.6 Rischi rilevanti e parti correlate
   La RMF deve dare corso ad analisi campionarie di singole posizioni per verificare
   il rigoroso rispetto del processo di istruttoria, proposizione e delibera delle
   linee di credito.
   Inoltre sono attesi report periodici di monitoraggio delle esposizioni in essere e
   dell’andamento patrimoniale economico (ad esempio dati salienti delle relazioni
   trimestrali delle società quotate). Analisi da comparare con il sistema Bancario
   (Centrale dei Rischi) e il settore economico di appartenenza.
   L’IA fornirà un giudizio di adeguatezza complessiva del processo ripercorrendo
   le verifiche eseguite dalle funzioni di  primo e secondo livello dei controlli ed
   effettuando all’occorrenza specifici test operativi.    
   6.3.7 Sistema andamentale
   Il sistema andamentale (di norma procedure automatizzate) rileva tutti gli eventi
   di rischio precodificati (e.g. sconfinamenti, anticipi scaduti, rate finanziamenti
   poliennali non pagati, rate finanziamenti di terzi non pagate, sofferenze e/o
   segnalazioni di perdite a sistema, assegni bancari propri impagati e/o avviati
38

al protesto, collegamenti con altra posizione già riferita a sofferenze, ricevute
bancarie non ritirate, etc.) e le carenze gestionali (legali rappresentanti scaduti,
posizione e/o rating di processo scaduta/o da sottoporre a revisione, etc.),
ritenute necessarie/indispensabili a supporto dell’attività creditizia.
La tempestività di reazione ai segnali negativi rilevati dai sistemi andamentali
esterni e interni consente di mitigare i rischi assunti e costituisce, pertanto, un
elemento distintivo e di valore aggiunto nell’amministrazione del credito.
La RMF che, peraltro, ha la responsabilità di valutare l’adeguatezza degli
applicativi a supporto delle attività gestionali e di controllo, deve rilevare e
monitorare periodicamente (trimestrale), attraverso lo sviluppo e analisi di
report, l’avvenuta lavorazione degli eventi esterni e la coerenza gestionale
espressa (e.g. rilevando la presenza di posizioni classificate in bonis che risultano
segnalate a sofferenze dal sistema e/o per le quali sono in corso procedure
concorsuali).
La RMF deve assicurare, anche attraverso l’esecuzione di test operativi
specifici, l’adeguatezza del sistema di controllo andamentale adottato, la
corretta individuazione e rilevazione degli eventi da rilevare e lavorare, la giusta
attribuzione del peso di rischio ai singoli eventi, aspetti peraltro strettamente
connessi al sistema di attribuzione del rating interno.
L’IA fornirà un giudizio di adeguatezza complessiva del processo di rilevazioni,
analisi e gestione dei rischi ripercorrendo se del caso le verifiche eseguite dal
primo e secondo livello dei controlli ed effettuando all’occorrenza specifici test
operativi.
6.3.8 Valutazione/classificazione del credito in bonis
La RMF deve porre in essere attività specifiche atte ad assicurare la tempestiva
classificazione delle posizioni con processi di ristrutturazione in corso (vedi i c.d.
forborne credits, esposizioni oggetto dell’attività di forbearance5) e di quelle
ricadenti in una delle classi di “default” (past-due, sofferenze, etc.), attività
indispensabile al fine di apprezzare correttamente e puntualmente i rischi assunti
e gli impatti patrimoniali degli stessi sui valori/indici di bilancio espressi.
A tale proposito l’IA si attende di verificare la presenza strutturata di analisi
periodiche (mensili - trimestrali) dirette a rilevare eventuali incongruenze presenti
(e.g. classificazioni infragruppo non coerenti – le cosiddette sofferenze allargate
– tempi di permanenza nelle classi di rating watch).
Considerata anche la validità di tali analisi ai fini del corretto funzionamento
del sistema dei rating interni sono attese anche verifiche puntuali su singole
posizioni di rischio variamente campionate (esposizioni, modello di servizio
applicato, zona geografica di riferimento) tese a misurare la solidità del sistema
di rilevazione interno.
5   Forborne Exposures
    Questa categoria ricomprende esposizioni per le quali, a causa del deterioramento delle condizioni economico-finanziarie del debitore,
    vengono modificate le originarie condizioni contrattuali (riscadenzamento dei termini, riduzione del debito e/o degli interessi) e si origini una
    perdita. Presupposto nella concessione di una forbearance measure è il sussistere, in capo al soggetto interessato, di una difficoltà finanziaria
    attuale o prospettica. Tali esposizioni possono trovarsi classificate sia tra le performing exposure sia tra le non-performing exposure.
                                                                                                                                                 39

                                        Periodicamente  la RMF, in funzione delle diverse attività di verifica svolte,  deve
                                        dare assicurazione in ordine all’adeguatezza e correttezza del processo interno
                                        per la rilevazione e la determinazione degli accantonamenti forfettari (collettiva)
                                        sui crediti in bonis.
                                        L’IA fornirà un giudizio di adeguatezza complessiva del processo di
                                        classificazione dei rischi ripercorrendo le verifiche eseguite dalle funzioni di
                                        primo e secondo livello dei controlli ed effettuando all’occorrenza specifici test
                                        operativi.
                                        6.3.9 Grandi rischi e gruppi di clienti connessi
                                        In tema di grandi rischi e gruppi di clienti connessi la RMF deve assicurare il
                                        rispetto delle norme regolamentari e i limiti previsti attraverso analisi puntuali e
                                        periodiche6.
                                        Deve assicurare altresì la coerenza dei processi interni con la disciplina esterna la
                                        quale prevede che “i rischi nei confronti di singoli clienti della medesima banca
                                        siano considerati unitariamente qualora tra i clienti stessi sussistano connessioni
                                        di carattere giuridico o economico tali che le difficoltà di rimborso o di funding
                                        di uno di essi possono ripercuotersi sugli altri”.
                                        Attraverso specifico e periodico monitoraggio devono essere rilevati e
                                        monitorati le esposizioni rilevanti garantendone nel tempo la coerenza con le
                                        indicazioni gestionali ed il RAF di riferimento.
                                        Sono attesi inoltre test operativi specifici su singole posizioni al fine di
                                        assicurare la correttezza dei collegamenti tra le posizioni connesse e il regolare
                                        svolgimento del processo di delega (autonomie creditizie).
                                        L’IA attraverso specifiche attività e ripercorrendo i controlli di primo e secondo
                                        livello fornirà un giudizio di adeguatezza del complessivo processo di gestione
                                        dei rischi rilevanti.
                                        6.3.10 Garanzie
                                        Le garanzie ricevute dalle banche, nelle varie tipologie previste7, costituiscono i
                                        principali strumenti di attenuazione del rischio di credito (Credit risk mitigation –
                                        CRM). La RMF, già pienamente coinvolta nella declinazione dei relativi processi
                                        (vedi anche Loss Given Default-LGD) deve dare assicurazioni circa il corretto
                                        monitoraggio dei valori delle garanzie attraverso efficaci sistemi interni.
                                        Sono attese rilevazioni periodiche del valore dei titoli posti a pegno di
                                        facilitazioni e verifiche in merito all’avvenuta adozione delle opportune iniziative
                                        gestionali (rientro parziale esposizioni, ricostituzione pegno, altro) per le posizioni
                                        che presentano deprezzamenti oltre la soglia prevista.
                                        La RMF deve dare assicurazione anche in ordine al corretto svolgimento del
                                        processo inerente le garanzie rilasciate dai consorzi di garanzia collettiva dei fidi
6 (circ. 285) Il rigore e la professionalità con cui le banche assumono grandi rischi e ne seguono l’andamento, costituiscono per la Banca d’Italia
   un costante punto di riferimento per le valutazioni di propria competenza nell’attività di vigilanza.
7 Ad esempio fideiussioni bancarie, polizze fideiussorie di compagnie di assicurazione, garanzia rilasciata da fondi pubblici di garanzia o da
   consorzi e cooperative di garanzia fidi, cessioni, pegno su titoli di Stato.
40

(Art. 106 e 107 TUB) e rilevazioni puntuali delle eventuali perdite subite a seguito
del mancato adempimento da parte della banca delle prescrizioni previste nei
relativi contratti di convenzionamento sottoscritti.
Relativamente alle ipoteche su immobili a garanzia dei finanziamenti la RMF deve
garantire il corretto svolgimento del processo di rivalutazione periodica (annuale)
e certificare l’adeguatezza e la coerenza dei correlati tassi di accantonamento e
di assorbimento patrimoniale.
Specifiche analisi sono attese riguardo il monitoraggio dei rischi connessi alle
attività creditizie cartolarizzate.
L’IA fornirà un giudizio di adeguatezza complessiva del processo ripercorrendo
se del caso le verifiche eseguite dalle funzioni di primo e secondo livello dei
controlli ed effettuando all’occorrenza specifici test operativi.    
6.3.11 Forborne Exposure
Il perdurare della crisi economica ha ampliato in modo significativo il ricorso
alle operazioni di ristrutturazione aziendali anche per le innovazioni legislative
in materia (vedasi ad esempio l’istituto del concordato in bianco in continuità
aziendale). Spesso si tratta di aziende/gruppi di elevate dimensioni che, dal lato
dei finanziatori, coinvolgono diverse banche.
In considerazione dei rischi, non trascurabili, di futuro ulteriore deterioramento
creditizio per le difficoltà degli imprenditori nel definire un efficace piano di
risanamento aziendale e/o per il mancato rispetto di quelli già concordati, la
RMF deve avere esatta cognizione di tali rischi di credito attraverso analisi
periodiche (semestrali) da eseguirsi in via generale sull’intero portafoglio e con
test su singole posizioni.
A titolo di esempio rilevazioni e analisi su:
• Stock e flussi operazioni di ristrutturazione nelle diverse modalità (in
   corso, totale senza intento liquidatorio, totale con intento liquidatorio,
   riscadenzamento, ristrutturazione parziale) e relativi tassi di “cura” e “default”;
• Nuova finanza concessa anche con riferimento a linee di credito “stand
   still”, perdite registrate (c/capitale, c/interessi), costi di consulenza sostenuti
   (diretti o pagati dall’azienda), inserimento rispetto al sistema e più in generale
   comportamento delle altre banche (banche non aderenti all’accordo, etc.);
• Rispetto piani di risanamento concordati, (e.g. covenants, milestone, etc.),
   motivazioni alla base delle ristrutturazioni multiple (posizioni ristrutturate più
   volte), difficoltà presenti nelle operazioni di ristrutturazioni in corso non ancora
   concluse.
La RMF deve assicurare inoltre la coerenza e l’adeguatezza degli accantonamenti
e delle corrette classificazioni ai fini di vigilanza.
L’IA fornirà un giudizio di adeguatezza complessiva del processo ripercorrendo
se del caso le verifiche eseguite dalle funzioni di primo e secondo livello dei
controlli ed effettuando all’occorrenza specifici test operativi.    
                                                                                        41

                                  6.4       Monitoraggio crediti deteriorati
                                  Come anticipato nella sezione del contesto regolamentare, le nuove disposizioni
                                  normative ampliano in misura significativa il perimetro di responsabilità della
                                  RMF nell’ambito del processo di gestione del credito, specie in termini di
                                  confronto con le strutture di business, responsabili del monitoraggio di primo
                                  livello, e di verifica delle attività da queste poste in essere.
                                  I nuovi ambiti del processo presidiati dalla RMF secondo gli adempimenti
                                  previsti dalla nuova normativa sono riferiti a:
                                  • Monitoraggio andamentale, sulle singole esposizioni, in particolare quelle
                                     deteriorate;
                                  • Valutazione della coerenza delle classificazioni;
                                  • Valutazione della congruità degli accantonamenti;
                                  • Valutazione dell’adeguatezza del processo di recupero.
                                  Nello scenario normativo prefigurato, pertanto, IA agisce secondo logiche di
                                  terzo livello, fornendo un giudizio di affidabilità ed efficacia complessive del
                                  processo di monitoraggio e di recupero completamente indipendente e
                                  “terzo” dalla fase operativa e di controllo di secondo livello. L’IA, infatti, secondo
                                  un approccio risk based, assicura verifiche periodiche che possono avere ad
                                  oggetto, fra l’altro, l’attività della stessa RMF; le attività di audit saranno peraltro
                                  in misura significativa focalizzate sulla valutazione delle verifiche svolte dalla RMF
                                  e sull’effettivo presidio di tutti gli ambiti di verifica identificati dal regulator8.
                                  Più in dettaglio ed in via preliminare, sarà necessario che l’IA valuti che la RMF
                                  si sia dotata di risorse con competenze idonee allo svolgimento delle verifiche
                                  richieste; inoltre, il framework normativo interno dovrà essere opportunamente
                                  integrato per tenere in considerazione i nuovi ambiti di responsabilità assegnati
                                  alla RMF e dovrà essere conseguentemente estesa la mission della funzione.
                                  Adeguati ed efficaci flussi informativi dovranno essere implementati dalle
                                  strutture di business responsabili del monitoraggio di primo livello nonché da
                                  parte della RMF verso gli organi societari, il top management e verso le unità di
                                  monitoraggio e recupero crediti.
                                  In generale, con riferimento agli aspetti procedurali per la definizione
                                  dell’impianto complessivo del processo di monitoraggio dei crediti deteriorati,
                                  l’IA verificherà la presenza e l’adeguata formalizzazione di
                                  • un sistema di poteri e deleghe per:
                                     o la delibera dei passaggi di status e dei rientri in bonis;
                                     o la determinazione delle previsioni di recupero;
                                     o la definizione dei passaggi a perdita.
8 Secondo quanto riportato in premessa, con riferimento alla reliance sulle attività della RMF.
42

• Policy/linee guida di accantonamento per le diverse categorie di crediti
  non performing - past due, incagli, ristrutturati, sofferenze (con eventuale
  previsioni di accantonamenti analitici o analitico/forfettari in funzione
  dell’entità dell’esposizione e/o del portafoglio di origine).
Obiettivo dell’audit sarà inoltre verificare che i criteri di classificazione,
valutazione e gestione delle esposizioni deteriorate, nonché le relative unità
responsabili siano stati stabiliti dall’Organo con Funzione di Supervisione
Strategica con apposita delibera che indichi anche le modalità di raccordo tra
tali criteri e quelli previsti per le segnalazioni di vigilanza. In presenza di deroghe
all’applicazione dei criteri prefissati è necessario che queste siano riferite a casi
predeterminati e che vengano seguite procedure rafforzate, che prevedano il
coinvolgimento dell’Organo con Funzione di Gestione.
A tal fine, inoltre, sarà necessario che la RMF sia stata coinvolta direttamente
nella definizione del framework normativo interno, specie al fine di garantire la
coerenza delle politiche creditizie e di provisioning con la propensione al rischio
della singola banca.
Le policy aziendali di riferimento dovranno prevedere al loro interno le modalità
e la periodicità di svolgimento delle attività di controllo sia di primo livello poste
in essere dalle strutture di business che di secondo svolte da RMF.
6.4.1 Monitoraggio andamentale di esposizioni deteriorate
Nell’ambito delle proprie verifiche IA dovrà appurare che la RMF si sia dotata di
indicatori di early warning che, in fase di controllo andamentale del portafoglio
crediti, siano in grado di rilevare tempestivamente il deterioramento o
un’evoluzione negativa della qualità del portafoglio monitorato.
Tra i principali indicatori identificati dovranno essere previsti:
• Indicatori sulla qualità complessiva del portafoglio, comprendenti analisi
  sulle esposizioni, suddivise per status, segnalate a sofferenza dal sistema
  bancario (c.d. sofferenze allargate), analisi sulla composizione del portafoglio
  crediti deteriorati  (ad esempio per settore economico, area geografica,
  forma tecnica, etc.), evoluzione dello stock di crediti deteriorati e dinamica
  dei passaggi di status, nuovi ingressi nelle diverse classi di deteriorato
  (con dati sia aggregati che, con riferimento ad esposizioni particolarmente
  significative, analitici per posizione);
• Indicatori di scostamento e coerenza, tra cui backtesting del modello
  di svalutazione, scostamento delle svalutazioni analitiche dalle perdite
  storicamente registrate dalla banca, scostamenti del coverage dei crediti
  deteriorati rispetto a benchmark di settore, monitoraggio dei tempi di
  permanenza nello status di incaglio;
• Indicatori di efficacia nel processo gestionale, che possono prevedere
  il monitoraggio del tasso di turnover per categoria di deteriorato, le
  percentuali di recupero per procedura esecutiva attivata.
Oltre agli indicatori sintetici per analisi andamentali di portafoglio, le attività
                                                                                        43

                                     della funzione IA saranno volte ad appurare che la RMF abbia effettuato
                                     verifiche campionarie su singole posizioni ed in particolare che, a tal fine, la RMF
                                     abbia identificato, formalizzato ed aggiornato nel continuo criteri di selezione di
                                     posizioni che, per le specifiche caratteristiche di anomalia nella classe di rischio,
                                     ritiene debbano essere oggetto di approfondimento9.
                                     Con riferimento a tali verifiche campionarie, le attività di audit dovrebbero
                                     prevedere valutazioni in merito all’efficacia ex post dei criteri di campionamento
                                     utilizzati, in termini di effettiva capacità del modello adottato di rilevare posizioni
                                     che presentano segnali anomali sia in termini di classificazione che stima della
                                     previsione di perdita.
                                     6.4.2 Classificazione del credito deteriorato
                                     Con riferimento alle verifiche di audit volte a determinare la correttezza della
                                     classificazione delle esposizioni, queste saranno indirizzate a valutare:
                                     • la coerenza dello status con la rischiosità associata al cliente, secondo i criteri
                                        disciplinati dalla normativa di riferimento;
                                     • il rispetto dei poteri di delega aziendali vigenti , per la determinazione dei
                                        passaggi di status.
                                     A tal fine, le principali attività svolte da IA riguardano:
                                     • verifica dell’esistenza di analisi di portafoglio, svolte dalla RMF, che
                                        evidenzino la dinamica dei passaggi di status (e che consentano la
                                        tempestiva individuazione di eventuali segnali di deterioramento del
                                        portafoglio);
                                     • per le riclassificazioni oggettive (past due, incagli oggettivi), valutazione
                                        dell’effettivo funzionamento del sistema informativo a supporto del processo
                                        di gestione del rischio di credito rispetto alle regole definite dalla normativa
                                        di vigilanza;
                                     • con riferimento alla categoria degli “incagli”:
                                         o analisi specifiche sulla dinamica delle riclassificazioni oggettive, strumento
                                            efficace per la rilevazione di anomalie gestionali relativamente alla
                                            mancata riclassificazione da parte delle strutture responsabili della
                                            relazione;
                                         o analisi svolte sul tempo di permanenza delle esposizione in incaglio (sia
                                            oggettivo che soggettivo);
                                     • riguardo la categoria dei crediti “ristrutturati” (forborne loan), un
                                        monitoraggio ad hoc dovrà essere inserito tra i controlli della RMF
                                        relativamente al rispetto del piano di ristrutturazione; in presenza di
                                        inadempimento, dovranno essere analizzate ed appurate le modalità di
                                        pronta regolarizzazione o l’avvio tempestivo di una proposta di passaggio di
                                        status peggiorativo;
9 Ad esempio posizioni con esposizioni rilevanti in termini di importo, con coverage di accantonamento inferiore rispetto ai benchmark o alle
  linee guida interne, incagli con tempi di permanenza nello status superiori ai 12 mesi, etc.
44

• le verifiche di audit saranno volte ad appurare che per un campione
  di posizioni, eventualmente identificato sulla base di quanto emerso
  dalle analisi elencate sopra, la RMF abbia verificato la coerenza della
  classificazione, secondo quanto stabilito dalle disposizioni di vigilanza e
  nelle policy interne, nonché la coerente rappresentazione in bilancio e nelle
  segnalazioni di vigilanza dello status contabile (e relativa riconciliazione con
  lo status gestionale); tale analisi è finalizzata ad identificare classificazioni
  errate, dovute a non completa/incorretta valutazione dei fattori di rischio
  della posizione, eventuali atteggiamenti di inerzia da parte del gestore
  della relazione nella riclassificazione a status peggiorativi, etc. In tali casi,
  sarà valutata la tracciabilità delle eventuali iniziative di revisione della
  classificazione avanzate da RMF;
• con riferimento al processo di riclassificazione tra categorie di credito
  deteriorato, la verifica, su base campionaria, del rispetto dei poteri di delega
  vigenti in banca in tema di passaggi di status, nonché l’analisi complessiva in
  merito all’esercizio dei poteri delegati da parte di ciascun organo deliberante.
Con riferimento alle verifiche di audit sulle attività citate svolte dalla RMF, dovrà
essere appurata, nell’ambito delle valutazioni in merito all’efficacia ed affidabilità
delle attività:
• l’adeguata tracciabilità dei controlli effettuati e delle informazioni;
• la chiara formalizzazione delle risultanze;
• l’individuazione di presidi organizzativi strutturati, tramite la costituzione di
  strutture preposte all’interno delle funzioni di business e di controllo nonché
  l’istituzione ed il funzionamento di specifici comitati per il monitoraggio e la
  definizione delle azioni gestionali;
• l’esistenza di una reportistica periodica efficace verso il top management
  e le strutture di business coinvolte nel processo; l’informativa deve
  essere predisposta in continuità con le rilevazioni precedenti, fornendo
  aggiornamenti in merito all’evoluzione delle posizioni analizzate, prevedendo
  processo di sorveglianza sistematica per posizioni oggetto di monitoraggio
  analitico periodico;
• l’utilizzo di strumenti informatici ad-hoc a supporto delle analisi e del
  processo di monitoraggio e gestione delle posizioni deteriorate; la
  scelta della soluzione informatica sarà commisurata alla complessità
  dell’intermediario (principio di proporzionalità).
Inoltre, la funzione di audit verificherà che le eventuali aree di miglioramento
emerse nell’ambito delle attività svolte dalla RMF siano state rappresentate
agli organi aziendali ed al management della banca nonché siano oggetto di
monitoraggio successivo e rendicontazione in merito all’effettivo superamento
delle criticità identificate.
6.4.3 Valutazione del credito deteriorato: coperture ed accantonamenti
Nell’ambito delle verifiche svolte da IA con riferimento alla valutazione del
                                                                                       45

                                      credito deteriorato, rilevano le attività volte a determinare:
                                      • la corretta determinazione delle previsioni di recupero, in termini di congruità
                                         degli accantonamenti;
                                      • il rispetto delle competenze deliberative aziendali vigenti10 in materia di
                                         provisioning e imputazione delle perdite a conto economico;
                                      A tale riguardo, specie relativamente al primo punto, poiché le disposizioni
                                      di vigilanza prevedono tale responsabilità direttamente in carico alla RMF,
                                      è evidente che le principali attività svolte da IA riguarderanno la verifica dei
                                      presidi da questi implementati e verificati o, in caso di inaffidabilità del processo
                                      di controllo di II° livello posto in essere, saranno previste verifiche operative
                                      direttamente sui controlli di I° livello.
                                      In particolare, l’IA  verificherà:
                                      • l’esistenza di una specifica attività di monitoraggio svolta dalla RMF
                                         sull’evoluzione delle previsioni di recupero e verifica della coerenza dei
                                         livelli di copertura dei crediti problematici, che preveda analisi differenziate
                                         in base ad esempio alla classificazione dei crediti, alla tipologia di
                                         procedura esecutiva attivata e l’esito delle fasi già esperite, al portafoglio di
                                         appartenenza della clientela, aging ed entità delle esposizioni, etc.;
                                      • lo svolgimento, da parte di RMF, di periodiche verifiche di portafoglio sulla
                                         congruità complessiva degli accantonamenti, sulla base delle indicazioni
                                         contenute nelle policy interne in tema di valutazione dei crediti anomali ed
                                         analisi di eventuali scostamenti delle svalutazioni complessive anche rispetto
                                         a benchmark di settore11;
                                      • con riferimento alle analisi campionarie svolte dalla RMF, devono essere
                                         svolte ed adeguatamente tracciate le evidenze delle attività di controllo
                                         finalizzate a verificare il corretto svolgimento dell’iter di determinazione delle
                                         previsioni di recupero sulle posizioni a incaglio e a sofferenza, in particolare
                                         valutando se:
                                          o le previsioni di recupero sono state determinate in coerenza con le policy
                                             aziendali e tenendo conto delle procedure legali attivate, della tipologia di
                                             procedura esecutiva, valore di pronto realizzo, periodo di recupero e tassi
                                             di attualizzazione dei flussi attesi, sia per le posizioni già classificate che
                                             per i nuovi ingressi nella categoria;
                                          o le svalutazioni/rivalutazioni dei crediti effettuate sono allineate alla
                                             rappresentazione delle relative previsioni di recupero nei sistemi contabili;
                                      • qualora dall’analisi sulle posizioni analizzate fosse emersa la non congruità
                                         degli accantonamenti esistenti, evidenza della proposta da parte della RMF
                                         della revisione degli accantonamenti;
10 Fare rimando alla fase di “definizione delle politiche creditizie”, in cui saranno definiti i criteri per la definizione del sistema di deleghe, che
   dovrà includere i poteri per i passaggi di status e per la determinazione degli accantonamenti.
11 In caso di discordanze significative, le posizioni individuate nell’ambito di tale analisi potrebbero rappresentare esposizioni con caratteristiche
   rilevanti per l’inserimento nel campione oggetto di verifica.
46

• con riferimento al valutazione delle esposizioni deteriorate, la verifica, su
   base campionaria, del rispetto dei poteri di delega vigenti in banca in tema
   di accantonamenti, riprese di valore, passaggi a perdita, nonché l’analisi
   complessiva in merito all’esercizio dei poteri delegati da parte di ciascun
   organo deliberante.
Le valutazioni da parte di IA in merito all’efficacia ed affidabilità delle attività
svolte dovranno tener conto delle medesime considerazioni riportate in
precedenza e relative alla tracciabilità delle verifiche, formalizzazione delle
risultanze, individuazione di presidi organizzativi, etc.
6.4.4 Processo di recupero
Relativamente al processo di recupero del credito, le disposizioni di vigilanza
attribuiscono alla RMF la responsabilità di verificarne la capacità di ottenere il
recupero delle esposizioni secondo tempistiche, modalità e importi coerenti
con il processo di gestione dei rischi, contribuendo direttamente alla definizione
del processo in esame e all’effettiva verifica nel continuo del rispetto delle
procedure di recupero da parte delle strutture preposte, identificando peraltro
l’eventuale presenza di criticità e le relative azioni correttive.
Gli obiettivi di IA riguardano la rilevazione di un giudizio di affidabilità ed efficacia
complessivo del processo di recupero e saranno pertanto focalizzate in primis
sulla verifica dell’esistenza ed efficacia dei seguenti controlli svolti dalla RMF:
• la tracciabilità del processo di recupero, in termini di qualità dei dati e
   ricostruibilità delle informazioni, sia con riferimento alle azioni stragiudiziali che
   alla gestione del contenzioso; al riguardo, in particolare, rilevano:
    o la presenza di aggiornati valori peritali delle garanzie;
    o la registrazione nelle procedure automatiche di tutte le informazioni
       necessarie per la valutazione dei crediti;
• le modalità di stima dei tempi di recupero e i tassi di attualizzazione utilizzati;
• la regolarità formale di tutte le fasi del processo di recupero del credito,
   riguardo le posizioni classificate ad incaglio o sofferenza per le quali sono state
   assunte delibere di piani di rientro, saldo e stralcio, cancellazioni e/o riduzione
   e restrizioni ipoteche e di privilegi a favore della banca.
Inoltre, la presenza di un solido processo di Delinquency Management, inteso
come il processo di gestione dei comportamenti anomali dei dipendenti da
sottoporre all’esame della Funzione competente, è necessaria per determinare
l’efficacia e l’efficienza delle azioni preventive di regolarizzazione del credito
anomalo, nonché massimizzare il valore e le tempistiche del recupero già prima
della fase patologica (e.g. classificazione a sofferenza).
Una particolare attenzione va inoltre posta nella definizione della
contrattualistica, al fine di prevenire o limitare l’insorgere di contenziosi con
riferimento sia all’attivazione delle garanzie rilasciate, sia alle successive eventuali
azioni di rivalsa nei confronti dei garantiti.
                                                                                          47

   L’IA verifica inoltre la presenza di uno specifico presidio sull’attività di
   monitoraggio riferita alle valutazioni, eseguite da tecnici e/o professionisti di
   fiducia della banca, sul valore dei cespiti (unità immobiliari) oggetto di garanzia.
   Dal punto di vista organizzativo, l’articolazione dei ruoli e delle attività
   connessi al processo di recupero deve essere adeguatamente formalizzata
   nei regolamenti aziendali, con riferimento all’identificazione sia delle strutture
   organizzative coinvolte ed ai relativi profili di coordinamento, sia del ruolo degli
   specifici comitati ed al loro collocamento nella governance aziendale.
   Inoltre, in caso di esternalizzazione del servizio di recupero per particolari
   categorie di esposizioni deteriorate, sarà necessario procedere con le verifiche
   in merito all’efficacia ed efficienza delle attività svolte, in relazione ai requisiti
   contrattuali stabiliti.
   Qualora la banca abbia fatto ricorso ad operazioni di cessione di un portafoglio
   di crediti deteriorati, è necessario prevedere presidi specifici in merito a:
   • coerenza dell’operazione con le disposizioni interne e con le decisioni
      intraprese dagli organi aziendali;
   • valutazione della convenienza dell’operazione;
   • corretta gestione documentale per la regolamentazione dei rapporti con i
      debitori ceduti;
   • corretta gestione contabile dell’operazione.
48

7. REPORTING
Sul tema del reporting i Regulator globali stanno indirizzando sempre più la
loro attenzione verso l’applicazione di nuovi standard rigorosi di misurazione
dei rischi e di produzione della relativa reportistica, per permettere alle banche
di rilevanza sistemica (G-SIBs) di migliorare la propria capacità di gestire e
controllare tutti i rischi in modo adeguato ed efficace. L’iniziativa più recente
in tal senso arriva dal Comitato di Basilea per la Supervisione Bancaria (BCBS)
che ha emesso una serie di principi (Paper#239) volti a rafforzare la capacità di
aggregazione e le prassi di segnalazione interna dei dati di rischio delle banche
entro il 1° Gennaio 2016.
L’attuazione efficace di tali principi dovrebbe consentire alle banche di disporre
di un solido sistema di governo societario, una robusta architettura dei dati di
rischio e un’affidabile infrastruttura informatica, migliorando così la gestione dei
rischi e dei propri processi decisionali.
In ogni caso, già da tempo gli International Standards for the Professional
Practice of Internal Auditing contengono principi ormai consolidati a livello
internazionale che possono essere condivisi anche con le altre funzioni di
controllo nell’ottica di un Sistema di Controllo Integrato.
La comunicazione nel reporting, secondo gli standard, deve essere:
• accurata
• chiara
• concisa
• completa
• tempestiva.
Al fine di realizzare una adeguata  reportistica  – coerente con un sistema di
gestione del rischio di credito efficacemente integrato – è necessario che
vengano implementati quei parametri richiamati dalla Circ. 285/2013 che le
banche, ai sensi della predetta Circolare, devono declinare in un documento
approvato dall’Organo con funzioni di supervisione strategica.
In particolare un’efficace reportistica integrata deve:
• utilizzare un linguaggio comune a tutti i livelli della banca (ad es. definizione
  univoca o comunque “raccordabile” dei diversi livelli di controllo e delle scale
  di valutazione dei rischi/controlli);
• adottare metodi e strumenti di rilevazione e valutazione tra loro coerenti (ad
  es. un’unica tassonomia dei processi, un’unica mappa dei rischi e - per quanto
  possibile - un’unica base dati).
Tutte le funzioni di controllo coinvolte nel processo di gestione del rischio si
devono attivare per l’adozione e la diffusione di un linguaggio comune su rischi
e controlli, partendo dal Risk Appetite Framework (RAF) definito dagli Organi
                                                                                     49

   con funzione di Supervisione Strategica (Board, Senior Management).
   La diffusione di un linguaggio comune permette di:
   • favorire lo scambio informativo delle risultanze tra le strutture di I°, II° e III°
     livello;
   • fornire alle strutture e agli Organi aziendali evidenze omogenee e più
     facilmente comparabili e comprensibili;
   • determinare una reale ed efficace integrazione dei livelli di controllo.
   In particolare occorre perseguire una logica comune di rappresentazione delle
   risultanze delle proprie attività che consenta una riparametrazione con gli esiti di
   quanto svolto dagli altri livelli di controllo.
   Laddove le funzioni aziendali di controllo sviluppino in autonomia, come di solito
   accade, un proprio modello di reportistica debbono tuttavia mantenere gli
   opportuni parametri di integrazione quali:
   • tassonomia dei rischi comune: le relazioni delle funzioni aziendali di
     controllo esplicitano a quali rischi della tassonomia comune sono riferite le
     risultanze delle proprie analisi;
   • albero dei processi comune: le relazioni delle funzioni di controllo
     esplicitano a quali processi dell’alberatura comune sono riferite le risultanze
     delle proprie analisi;
   • scala di valutazione comune: le relazioni delle funzioni di controllo, laddove
     presentino giudizi di sintesi qualitativi circa il livello di criticità delle proprie
     risultanze o circa il livello di rischio residuo per gli ambiti di competenza,
     utilizzano scale di valutazione coerenti con la scala di valutazione comune.
   Nell’ambito della reportistica è utile distinguere tra la rendicontazione nel
   continuo, ovvero i report prodotti dalle funzioni di controllo in occasione
   dell’effettuazione delle verifiche di competenza e la rendicontazione periodica
   di sintesi, quali ad esempio relazioni obbligatorie ai sensi della normativa di
   vigilanza e Tableau de Bord delle criticità.
   In particolare, la reportistica nel continuo deve declinare gli obiettivi dell’attività
   di controllo – di qualsiasi livello – e le raccomandazioni utili per la gestione della
   situazione rilevata.
   Un report adeguato deve, quindi, essere in grado di identificare e pesare la
   situazione rilevata e di confrontarla con la situazione attesa, anche in termini
   prospettici, identificandone le carenze ed i relativi rischi a cui la banca è esposta.
   Nel confronto occorre considerare:
   • Criteri: il “benchmark” o la condizione attesa, che rappresenta la situazione
     “come dovrebbe essere”;
   • Condizione: le evidenze fattuali riscontrate rispetto ai criteri;
   • Causa: le ragioni per le quali la situazione rilevata è diversa rispetto alla
50

   condizione attesa;
• Effetti: l’impatto della “non conformità”, ovvero il rischio a cui
   l’organizzazione è esposta in base alla differenza tra situazione rilevata e
   situazione attesa. Nell’esame degli effetti della non conformità occorre
   rifarsi ad una scala/matrice dei rischi. Dall’identificazione del livello di
   rischio e dalle azioni di mitigazione richieste deriva la scelta dei destinatari,
   all’interno dell’organizzazione, cui indirizzare la comunicazione e le relative
   raccomandazioni.
I destinatari individuati – e così “ingaggiati” tramite il reporting – costituiscono,
quindi, gli interlocutori della funzione di controllo relativamente ai rischi/carenze
rendicontati e devono collocarsi ad un livello adeguato dell’organizzazione
in rapporto alla criticità rilevata per assicurare la realizzazione delle
raccomandazioni e dei piani d’azione: solo in questo modo, infatti, il reporting
può divenire uno strumento per la mitigazione dei rischi.
Il management e gli organi aziendali devono essere informati attraverso:
• report (anche di sintesi) nel caso di interventi che evidenzino un elevato
   rischio creditizio;
• informative relative ad interventi su attività rilevanti di indagine e/o con
   responsabilità di dipendenti in merito alle cosiddette fenomenologie
   “boundary”;
• strumenti di reporting periodici quali il Tableau de Bord.
In conclusione, gli obiettivi sostanziali sono:
• l’invio di informazioni tempestive al Senior Management/Organi aziendali in
   presenza di situazioni di particolare gravità;
• la presentazione da parte delle funzioni aziendali di controllo agli Organi
   Aziendali di relazioni periodiche (almeno annuali) confrontabili/comparabili in
   ordine alle verifiche effettuate, ai risultati emersi, ai punti di debolezza ed alle
   proposte per il superamento delle criticità;
• la presentazione semestrale da parte delle funzioni aziendali di controllo
   all’Organismo di Vigilanza ex D.lgs. 231/2001 della relazione sull’attività svolta
   che illustra le verifiche effettuate, i risultati emersi, i punti di debolezza rilevati
   e le proposte di intervento per la loro rimozione;
• la predisposizione annuale da parte delle funzioni di controllo – per gli
   aspetti di competenza – dell’informativa in ordine alla completezza,
   adeguatezza, funzionamento e affidabilità del Sistema dei Controlli interni.
7.1       Minimo set di reporting inerenti crediti
Nel più ampio contesto sopra descritto e secondo regole ben definite di
“risk data aggregation”, per quanto oggetto di specifica trattazione in questo
paper, si ritiene che la RMF debba prevedere l’elaborazione e conseguente
produzione di reportistica afferente al rischio creditizio, con frequenza regolare e
                                                                                           51

   prestabilita. Opportuno peraltro che la RMF sia anche nella condizione tecnico-
   operativa di rispondere a specifiche ed estemporanee richieste di reportistica,
   che possono pervenire dagli Organi aziendali, dal Senior management o dalle
   Autorità di Vigilanza.
   Come principio di carattere generale, la reportistica prodotta dovrebbe
   consentire:
   • di rappresentare fenomeni di scostamento rispetto alle politiche di governo e
     gestione del rischio di credito definite nell’ambito del Risk Appetite;
   • di trarre chiara evidenza delle raccomandazioni formulate per la messa in
     pratica di azioni correttive ritenute appropriate;
   • di evidenziarne la loro evoluzione ed efficacia risolutiva nel tempo;  
   • di apprezzare le performance del portafoglio crediti potendo incrociare viste
     diverse, ad esempio:
      – ambiti geografici/territoriali,
      – settoriali (segmenti di clientela, settori produttivi, etc.),
      – driver di rischio (indicatori di crescita e rischio),
      – concentrazioni di rischio su gruppi giuridici e/o economici,
      – operazioni con parti correlate,
      – andamento dei crediti deteriorati unitamente alla corrispondente
         copertura;
   • di informare tempestivamente i vertici aziendali in caso di eventi rilevanti
     emersi nel corso dei controlli.
   7.2     Il Tableau de Bord (TdB)
   Nell’ambito della reportistica periodica di sintesi il ruolo del TdB sta assumendo
   sempre maggiore rilevanza in quanto costituisce l’esito di un processo di
   integrazione tra i livelli di controllo che riporta le evidenze rilevanti. Lo scopo è
   duplice: da un lato ingaggiare gli Organi Aziendali e dall’altro permettere ai livelli
   di controllo di pianificare le proprie attività ed essere essi stessi impegnati nel
   seguire la realizzazione degli interventi di mitigazione attivando ove opportuno
   anche azioni di follow up.
   Definire un processo di reporting opportunamente basato sul TdB Integrato
   pone dunque alcune attenzioni:
   • Governance: il processo di reporting deve avere una governance chiara e un
     unico responsabile;
   • Integrazione delle informazioni: il Tableau de Bord non rappresenta
     la mera aggregazione dei report di funzione, ma costituisce un unicum
     strutturato per gli Organi Aziendali e la Vigilanza;
52

• Selezione dei contenuti: le fonti informative con cui redigere il TdB devono
  essere selezionate con regole/criteri prestabiliti così da rispettare il criterio di
  rilevanza;  
• Disponibilità delle informazioni: ricercare la sincronia tra le varie funzioni
  nella messa a disposizione delle informazioni.
Pertanto è necessario evitare alcuni errori comuni:
• Reporting a silos: predisposizione di report non omogenei e non integrati
  fra le  funzioni di controllo;
• Scale di valutazione disomogenee: utilizzo di diverse scale di valutazione
  per la definizione delle priorità fra le  Funzioni di Controllo;
• Giudizi troppo sintetici: elaborazione di giudizi troppo concisi che non
  consentono la piena comprensione delle criticità emerse;   
• Information Overload: presentazione dei risultati delle attività svolte
  mediante eccessive e ridondanti informazioni che non consentono di cogliere
  le vere criticità.
In sostanza l’IA deve promuovere il TdB Integrato nell’ottica di un Sistema di
Controllo Interno ove i vari livelli siano indotti al continuo confronto per:
• valorizzare la coerenza e la complementarietà delle verifiche e delle attività di
  monitoraggio svolte;
• assicurare una visione univoca  dei principali fattori di rischio, evitando
  sovrapposizioni e/o lacune;
• creare consapevolezza negli appropriati livelli e funzioni aziendali,
  garantendo l’effettiva presa in carico dei problemi evidenziati e la
  realizzazione dei piani di azione.
Per quanto ovvio, ogni livello di controllo – ed in primis l’Internal Auditing
– dovrà comunque mantenere la propria autonomia ed i punti di eventuale
disomogeneità di giudizio, se opportunamente vagliata e ricostruita, possono
essere essi stessi fonte di riflessione e  di sviluppo della rispettiva analisi dei
rischi.
In particolare, per l’IA dovrà essere garantita la dovuta autonomia/separatezza
relazionale rispetto all’OFSS in linea con le limitazioni dovute alla presenza di
informazioni sensibili e non divulgabili.
Per lo sviluppo dei flussi informativi ed in una logica d’integrazione, diventa
fondamentale disporre di basi dati informatiche comuni e prevedere altresì, in
ottica prospettica, la predisposizione di strumenti integrati dopo avere adottato
criteri univoci per la rilevazione delle criticità rilevanti.
                                                                                       53

54
55
via San Clemente, 1 - 20122 Milano
Tel: +39 02 36581500
www.aiiaweb.it

